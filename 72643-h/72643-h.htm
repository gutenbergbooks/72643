<!DOCTYPE html>
<html lang="fr">
<head>
  <meta charset="UTF-8">
  <title>Les cent histoires de Troye | Project Gutenberg</title>
  <link rel="icon" href="images/cover.jpg" type="image/x-cover">
  <style>

p { text-align: justify; line-height: 1.2em; text-indent: 1.5em;
  margin: .3em 0;}

h1 { text-align: center; line-height: 1.5em; margin: 1em 0; }
h2 { text-align: center; margin: 0; }
h2.margin { margin: .5em 0 2em 0; }

div.c, p.c { text-align: center; line-height: 1.5em; text-indent: 0;
  margin: 1.5em 0 1em 0; }

div.cc { text-align: center; line-height: 1.5em; text-indent: 0; 
  margin: 0 0 1em 0; }

.large { font-size: 120%; }
.b { font-weight: bold; }
.t2 { font-size: 120%; font-weight: bold; margin: .5em 0 2em 0; }

div.flex { display: flex; justify-content: center; }
.poetry { text-align: left; margin: 1em 5%; font-size: 110%; }
.stanza { margin-top: 1em; }
.verse { padding-left: 3em; text-indent: -3em; }

hr { width: 20%; margin: 1em 40%; }

sup { font-size: smaller; vertical-align: 20%; }

span.item { display: inline-block; text-indent: 0; text-align: right; 
  width: 2em; }
li { list-style: none; text-indent: -1.5em; padding-left: 1.5em; }

.trnote { font-family: sans-serif; font-size: 95%; padding: .5em;
  margin: 3em 5% 1em 5%; border: thin dotted; background: #eee; }
.trnote h2 { margin: .5em 0; }

a { text-decoration: none; }

div.gap, p.gap { margin-top: 2.5em; }
.chapter { margin-top: 4em; }

img { max-width: 100%; }
img.h500 { max-height: 500px; }
.x-ebookmaker img.h500 { max-height: 60%; }

@media screen {
  body { max-width: 40em; width: 80%; margin: 0 auto; }
  img { max-height: 700px; }
}

.x-ebookmaker .break, .x-ebookmaker .chapter { page-break-before: always; }
.top2em { padding-top: 2em; }
.top4em { padding-top: 4em; }
.nobreak { page-break-before: avoid; }

  </style>
</head>
<body>
<div class="x-ebookmaker-drop c"><img src="images/cover.jpg" alt=""></div>
<div class="x-ebookmaker-drop break"></div>
<h1>Les cent histoires
de troye.</h1>

<div class="c"><img src="images/marque.png" class="h500" alt="[Marque d’imprimeur]"><br>
PHILIPPE PIGOUCHET</div>
<p class="gap">L’epistre de Othea deesse de prudence envoyee
a l’esperit chevalereux Hector de troye/ avec cent
hystoires. Nouvellement imprimee a Paris.</p>

<div class="x-ebookmaker-drop">
<div class="chapter"></div>
<div class="trnote">


<p class="c">[Note du transcripteur : La table qui suit ne figure pas dans l’original.]</p>

<p class="c t2">TABLE</p>


<ul>
<li><a href="#prologue">Prologue</a></li>
<li><a href="#c1"><span class="item">1</span>.</a> Othéa</li>
<li><a href="#c2"><span class="item">2</span>.</a> Attrempance</li>
<li><a href="#c3"><span class="item">3</span>.</a> Hercule</li>
<li><a href="#c4"><span class="item">4</span>.</a> Minos</li>
<li><a href="#c5"><span class="item">5</span>.</a> Persée</li>
<li><a href="#c6"><span class="item">6</span>.</a> Jupiter</li>
<li><a href="#c7"><span class="item">7</span>.</a> Vénus</li>
<li><a href="#c8"><span class="item">8</span>.</a> Saturne</li>
<li><a href="#c9"><span class="item">9</span>.</a> Apollon</li>
<li><a href="#c10"><span class="item">10</span>.</a> Phœbé</li>
<li><a href="#c11"><span class="item">11</span>.</a> Mars</li>
<li><a href="#c12"><span class="item">12</span>.</a> Mercure</li>
<li><a href="#c13"><span class="item">13</span>.</a> Minerve</li>
<li><a href="#c14"><span class="item">14</span>.</a> Pallas</li>
<li><a href="#c15"><span class="item">15</span>.</a> Penthésilée</li>
<li><a href="#c16"><span class="item">16</span>.</a> Narcisse</li>
<li><a href="#c17"><span class="item">17</span>.</a> Athamas</li>
<li><a href="#c18"><span class="item">18</span>.</a> Aglauros</li>
<li><a href="#c19"><span class="item">19</span>.</a> Ulysse</li>
<li><a href="#c20"><span class="item">20</span>.</a> Latone</li>
<li><a href="#c21"><span class="item">21</span>.</a> Bacchus</li>
<li><a href="#c22"><span class="item">22</span>.</a> Pygmalion</li>
<li><a href="#c23"><span class="item">23</span>.</a> Diane</li>
<li><a href="#c24"><span class="item">24</span>.</a> Cérès</li>
<li><a href="#c25"><span class="item">25</span>.</a> Isis</li>
<li><a href="#c26"><span class="item">26</span>.</a> Midas</li>
<li><a href="#c27"><span class="item">27</span>.</a> Hercule</li>
<li><a href="#c28"><span class="item">28</span>.</a> Cadmus</li>
<li><a href="#c29"><span class="item">29</span>.</a> Io</li>
<li><a href="#c30"><span class="item">30</span>.</a> Mercure</li>
<li><a href="#c31"><span class="item">31</span>.</a> Pyrrhus</li>
<li><a href="#c32"><span class="item">32</span>.</a> Cassandre</li>
<li><a href="#c33"><span class="item">33</span>.</a> Neptune</li>
<li><a href="#c34"><span class="item">34</span>.</a> Atropos</li>
<li><a href="#c35"><span class="item">35</span>.</a> Bellérophon</li>
<li><a href="#c36"><span class="item">36</span>.</a> Memnon</li>
<li><a href="#c37"><span class="item">37</span>.</a> Laomédon</li>
<li><a href="#c38"><span class="item">38</span>.</a> Pyrame</li>
<li><a href="#c39"><span class="item">39</span>.</a> Esculape</li>
<li><a href="#c40"><span class="item">40</span>.</a> Achille</li>
<li><a href="#c41"><span class="item">41</span>.</a> Busierres</li>
<li><a href="#c42"><span class="item">42</span>.</a> Léandre</li>
<li><a href="#c43"><span class="item">43</span>.</a> Hélène</li>
<li><a href="#c44"><span class="item">44</span>.</a> Aurore</li>
<li><a href="#c45"><span class="item">45</span>.</a> Pasiphaé</li>
<li><a href="#c46"><span class="item">46</span>.</a> Adraste</li>
<li><a href="#c47"><span class="item">47</span>.</a> Cupidon</li>
<li><a href="#c48"><span class="item">48</span>.</a> Coronis</li>
<li><a href="#c49"><span class="item">49</span>.</a> Junon</li>
<li><a href="#c50"><span class="item">50</span>.</a> Amphiaraos</li>
<li><a href="#c51"><span class="item">51</span>.</a> Saturne</li>
<li><a href="#c52"><span class="item">52</span>.</a> La corneille</li>
<li><a href="#c53"><span class="item">53</span>.</a> Ganymède</li>
<li><a href="#c54"><span class="item">54</span>.</a> Jason</li>
<li><a href="#c55"><span class="item">55</span>.</a> La Gorgone</li>
<li><a href="#c56"><span class="item">56</span>.</a> Vulcain</li>
<li><a href="#c57"><span class="item">57</span>.</a> Thomyris</li>
<li><a href="#c58"><span class="item">58</span>.</a> Médée</li>
<li><a href="#c59"><span class="item">59</span>.</a> Acis et Galatée</li>
<li><a href="#c60"><span class="item">60</span>.</a> Pélée</li>
<li><a href="#c61"><span class="item">61</span>.</a> Laomédon</li>
<li><a href="#c62"><span class="item">62</span>.</a> Sémélé</li>
<li><a href="#c63"><span class="item">63</span>.</a> Diane</li>
<li><a href="#c64"><span class="item">64</span>.</a> Arachné</li>
<li><a href="#c65"><span class="item">65</span>.</a> Adonis</li>
<li><a href="#c66"><span class="item">66</span>.</a> Troye</li>
<li><a href="#c67"><span class="item">67</span>.</a> Orphée</li>
<li><a href="#c68"><span class="item">68</span>.</a> Pâris</li>
<li><a href="#c69"><span class="item">69</span>.</a> Actéon</li>
<li><a href="#c70"><span class="item">70</span>.</a> Eurydice</li>
<li><a href="#c71"><span class="item">71</span>.</a> Achille</li>
<li><a href="#c72"><span class="item">72</span>.</a> Atalante</li>
<li><a href="#c73"><span class="item">73</span>.</a> Pâris</li>
<li><a href="#c74"><span class="item">74</span>.</a> Fortune</li>
<li><a href="#c75"><span class="item">75</span>.</a> Pâris</li>
<li><a href="#c76"><span class="item">76</span>.</a> Céphale</li>
<li><a href="#c77"><span class="item">77</span>.</a> Hélénos</li>
<li><a href="#c78"><span class="item">78</span>.</a> Morphée</li>
<li><a href="#c79"><span class="item">79</span>.</a> Alcyone</li>
<li><a href="#c80"><span class="item">80</span>.</a> Troïlus</li>
<li><a href="#c81"><span class="item">81</span>.</a> Calchas</li>
<li><a href="#c82"><span class="item">82</span>.</a> Hermaphrodite</li>
<li><a href="#c83"><span class="item">83</span>.</a> Ulysse</li>
<li><a href="#c84"><span class="item">84</span>.</a> Briséis</li>
<li><a href="#c85"><span class="item">85</span>.</a> Patrocle</li>
<li><a href="#c86"><span class="item">86</span>.</a> Echo</li>
<li><a href="#c87"><span class="item">87</span>.</a> Daphné</li>
<li><a href="#c88"><span class="item">88</span>.</a> Andromaque</li>
<li><a href="#c89"><span class="item">89</span>.</a> Ninus</li>
<li><a href="#c90"><span class="item">90</span>.</a> Hector</li>
<li><a href="#c91"><span class="item">91</span>.</a> Hector</li>
<li><a href="#c92"><span class="item">92</span>.</a> Polyboete</li>
<li><a href="#c93"><span class="item">93</span>.</a> Polyxène</li>
<li><a href="#c94"><span class="item">94</span>.</a> Ajax</li>
<li><a href="#c95"><span class="item">95</span>.</a> Anténor</li>
<li><a href="#c96"><span class="item">96</span>.</a> Le cheval de Troie</li>
<li><a href="#c97"><span class="item">97</span>.</a> Ilion</li>
<li><a href="#c98"><span class="item">98</span>.</a> Circé</li>
<li><a href="#c99"><span class="item">99</span>.</a> Ino</li>
<li><a href="#c100"><span class="item">100</span>.</a> Auguste</li>
</ul>
</div></div>
<div class="chapter"></div>
<h2 class="nobreak" id="prologue" title="Prologue">&nbsp;</h2>

<div class="flex">
<div class="poetry">
<div class="verse">Treshaulte fleur par le monde louee.</div>
<div class="verse">A tous plaisant/ &amp; de dieu advouee</div>
<div class="verse">De lis souef odorant delectable</div>
<div class="verse">Puissant valeur hault pris sur tous notable</div>
<div class="verse">Louenge a dieu avant oeuvre soit mise</div>
<div class="verse">Et puis a vous noble fleur qui transmise</div>
<div class="verse">Fustes du ciel pour anoblir le monde</div>
<div class="verse">Seigneurie tresdroituriere et monde</div>
<div class="verse">D’estoc troyen ancienne noblesse</div>
<div class="verse">Pillier de foy que nul erreur ne blesse</div>
<div class="verse">Que hault renom nul lieu ne va celant</div>
<div class="verse">A vous aussi noble prince excellent</div>
<div class="verse">D’orleans duc Loys de grant renom</div>
<div class="verse">Filz de charles roy quint d’iceluy nom</div>
<div class="verse">Qui fors le roy ne congnoissons greigneur</div>
<div class="verse">Mon tresloué et redoubté seigneur</div>
<div class="verse">D’humble vouloir moy povre creature</div>
<div class="verse">Femme ignorant de petite estature</div>
<div class="verse">Fille jadis philozophe et docteur</div>
<div class="verse">Qui conseillier et humble serviteur</div>
<div class="verse">Vostre pere/ que dieu face sa grace</div>
<div class="verse">Et jadis vint de boulongne la grasse</div>
<div class="verse">Dont il fut né par le sien mandement</div>
<div class="verse">Maistre thomas de pizan/ autrement</div>
<div class="verse">De boulongne fut dit et surnommé</div>
<div class="verse">Qui solennel clerc estoit renommé</div>
<div class="verse">En desirant faire se je sçavoye</div>
<div class="verse">Chose plaisant qui vous mist en voye</div>
<div class="verse">D’aucun plaisir ce me seroit grant gloire</div>
<div class="verse">Pour ce emprins ay d’indigne memoire</div>
<div class="verse">Presentement ceste oeuvre a rimoyer</div>
<div class="verse">Mon redoubté/ pour le vous envoyer</div>
<div class="verse">Le premier jour que l’an se renouvelle</div>
<div class="verse">Car moult en est la matiere nouvelle</div>
<div class="verse">Combien que soit de rude entendement</div>
<div class="verse">Pourpensee/ car je n’ay nul sentement</div>
<div class="verse">En sens fondé/ n’en ce cas ne ressemble</div>
<div class="verse">Mon bon pere/ fors ainsi comme on emble</div>
<div class="verse">Espis de blé en glennant en moissons</div>
<div class="verse">Parmy les champs/ et coste les buissons</div>
<div class="verse">Ou miettes cheans de haultes tables</div>
<div class="verse">Qu’on recueult quant les mets sont notables</div>
<div class="verse">Aultre chose n’en ay je recueilli</div>
<div class="verse">De son grant sens dont il a assez cueilly</div>
<div class="verse">Si ne vueillez mespriser mon ouvrage</div>
<div class="verse">Mon redoubté seigneur humain &amp; sage</div>
<div class="verse">Pour le despoir de ignorant personne</div>
<div class="verse">Car petite clochette grant voix sonne</div>
<div class="verse">Qui bien souvent les plussaiges reveille</div>
<div class="verse">Et le labeur d’estude leur conseille</div>
<div class="verse">Pource prince treslouable &amp; benigne</div>
<div class="verse">Moy nommee chrestienne femme indigne</div>
<div class="verse">De sens acquis pour si faicte euvre emprendre</div>
<div class="verse">A rimoyer et dire me vueil prendre</div>
<div class="verse">Une epistre qui a hector de troie</div>
<div class="verse">Fut envoiee sicomme l’histore l’ottroie</div>
<div class="verse">Se tel ne fut bien peut estre semblable</div>
<div class="verse">Ou ens a maint vers bel et notable</div>
<div class="verse">Bel a ouyr/ et meilleur a entendre</div>
<div class="verse">Doresenavant au commencer vueil tendre.</div>
<div class="verse">Or me doint dieu a sa louenge faire</div>
<div class="verse">Tous faitz et ditz &amp; chose qui puist plaire</div>
<div class="verse">A vous mon redoubté/ pour qui l’emprens</div>
<div class="verse">Et humblement supplie se je mesprens</div>
<div class="verse">La franchise de vostre grant noblesse</div>
<div class="verse">Qu’elle me pardoint se trop grant hardiesse</div>
<div class="verse">D’escripre a vous personne si tresdigne</div>
<div class="verse">Entreprens moy en sagesse non digne.</div>
</div>

</div>
<div class="chapter"></div>

<h2 class="nobreak" id="c1" title="1. Othéa">&nbsp;</h2>

<div class="cc"><img src="images/illu-001.jpg" alt=""></div>
<p class="c">Texte.</p>

<p>Cy commence l’epistre que othea la deesse
envoya a Hector de troye quant il estoit en
l’aage de quinze ans.</p>

<div class="flex">
<div class="poetry">
<div class="verse">Othea deesse de prudence</div>
<div class="verse">Qui adresse les bons cueurs en vaillance</div>
<div class="verse">A toy hector noble prince puissant</div>
<div class="verse">Qui en armes es adez flourissant</div>
<div class="verse">Filz de mars le dieu de bataille</div>
<div class="verse">Qui les faitz d’armes/ livre &amp; taille</div>
<div class="verse">Et de minerve la deesse</div>
<div class="verse">Puissant/ qui d’armes est maistresse</div>
<div class="verse">Successeurs des nobles troyens</div>
<div class="verse">Hoir de troye et des cytoyens</div>
<div class="verse">Salutacion devant mise</div>
<div class="verse">Avec vraye amour sans faintise.</div>

<div class="verse stanza">Et com je soye desirant</div>
<div class="verse">Ton grant preu que je voys querant</div>
<div class="verse">Et qu’augmentee &amp; preservee</div>
<div class="verse">Soit/ et en tout temps observee</div>
<div class="verse">Ta vaillance et haulte proesse</div>
<div class="verse">Adez en ta prime jeunesse</div>
<div class="verse">Par mon epistre amonnester</div>
<div class="verse">Te vueil/ et dire &amp; ennorter</div>
<div class="verse">Les choses qui sont necessaires</div>
<div class="verse">A haulte vaillance et contraires</div>
<div class="verse">A l’opposite de prouesse</div>
<div class="verse">Affin que ton bon cueur s’adresse</div>
<div class="verse">A acquerir par bonne escolle</div>
<div class="verse">Le cheval qui par l’air s’en volle</div>
<div class="verse">C’est pesagus le renommé</div>
<div class="verse">Qui de tous vaillans est aymé</div>

<div class="verse stanza">Pour ce que ta condicion</div>
<div class="verse">Sçay par droicte inclinacion.</div>
<div class="verse">Aux faictz chevalereux abille</div>
<div class="verse">Plus que non aultres cinq cens mille</div>
<div class="verse">Et comme deesse je sçay</div>
<div class="verse">Par science non par essay</div>
<div class="verse">Les choses qui sont a avenir</div>
<div class="verse">Me doibt il de toy souvenir</div>
<div class="verse">Car je sçay qu’a tousjours seras</div>
<div class="verse">Le plus preux des preux &amp; auras</div>
<div class="verse">Sur tous les aultres renommee</div>
<div class="verse">Mais que de toy je soye aymee</div>
<div class="verse">Aymee/ et pour quoy ne seroye</div>
<div class="verse">Je suy celle qui tous arroye</div>
<div class="verse">Ceulx qui m’ayment et tiennent chiere</div>
<div class="verse">Je leur lis leçon en chaiere</div>
<div class="verse">Qui les fait monter jusque au cieulx</div>
<div class="verse">Si te prie que soyes de ceulx</div>
<div class="verse">Et que tu me vueilles bien croire</div>
<div class="verse">Or met donc bien en ta memoire</div>
<div class="verse">Les ditz que je te vueil escripre</div>
<div class="verse">Et se tu m’os compter ou dire</div>
<div class="verse">Chose qui soit a avenir</div>
<div class="verse">Et je te dis que souvenir</div>
<div class="verse">T’en doibt com s’ilz fussent passees</div>
<div class="verse">Saches qu’ilz sont en mes pensees</div>
<div class="verse">En esperit de prophecie</div>
<div class="verse">Or enten et ne te soucye</div>
<div class="verse">Car riens ne diray qui n’avienne</div>
<div class="verse">S’avenu n’est/ or t’en souviengne.</div>
</div>

</div>

<p class="c">i. Glose.</p>

<p>Othea selon
grec
peult estre prins
pour sagesse de
femme. Et comme les
anciens non ayans
encore lumiere de
foy adorassent
plusieurs dieux.
Soubz laquelle
loy soient passees
les plus haultes
seigneuries qui au
monde ayent esté
comme le royaulme
d’assirie/ de perse/
les gregoys/ les
troyens/ Alixandre/
les rommains
et maintz aultres.
Et mesmement
tous les plus grans
philozophes. Comme
dieu n’eust encore
ouverte la
porte de sa misericorde.
A present
nous chrestiens par
la grace de dieu
enluminez de vraie
foy pouons ramener
a moralité les
opinions des anciens. Et sur ce maintes
allegories pevent estre faictes. Et comme
iceulx eussent acoustumé de toutes choses
adorer/ qui oultre le commun cours des choses
eussent prerogatives d’aulcune grace plusieurs
dames sages qui furent en leurs temps
appellees deesses. Et fut vraye chose selon
l’histoire que au temps que troie la grant florissoit
en sa haulte renommee une moult sage dame
Othea appellee considerant la belle jeunesse
de hector de troye qui ja florissoit en vertus
qui pouoient estre demonstrance des graces
estre en luy au temps advenir/ luy envoya
plusieurs dons beaulx &amp; notables. Et mesmement
le beau
destrier que on appelloit
galathee
qui n’eut pareil au
monde. Et pour
ce que toutes graces
mondaines que
bon chevalier doit
avoir furent en hector
pouons dire
moralement que
il les print par le admonestement
othea
qui cest epistre luy
manda. par othea
nous prendrons la
vertu de prudence
et sagesse dont luymesmes
fut aorné.
Et comme les
quatre vertus cardinalles
soient necessaires
a bonne
pollice nous en parlerons
ensuivant.
Et a cest premier
avons donné nom &amp;
prins maniere de parler
aulcunement poeticque
&amp; accordant
a la vraie hystoire
pour mieulx ensuivir
nostre matiere.
Et a nostre propos prendrons aulcunes
auctoritez des philozophes anciens. Ainsi dirons
que par la dicte dame fut baillé ou envoyé
ce present au bon hector qui semblablement
peult estre a tous aultres desirans bonté
&amp; sagesse. Et comme la vertu de prudence
soit tres a recommander dist le prince des
philozophes Aristote pour ce que sapience
est la plus noble de toutes aultres choses
doibt elle estre monstree par la meilleur raison
et la plus convenable maniere.</p>


<p class="c">Prologue a alegorie.</p>

<p>Pour ramener
a
allegorie le propos
de nostre matiere
applicquerons
la saincte escripture
a noz ditz a l’edification
de l’ame
estant en cestuy
miserable monde.</p>

<p>Comme
par la souveraine
sapience
et haulte puissance
de dieu toutes
choses soyent crees
raisonnablement
doibvent toutes
tendre a fin de
luy. Et pource que
nostre esperit de
dieu creé a son ymage
est des choses
crees la plus
noble apres les angelz.
Convenable
chose est &amp; necessaire
que il soit adorné
de vertus
parquoy il puisse
estre convoyé a la
fin pourquoy il
est. Et pour ce que
il peult estre empesché
par les assaulx
&amp; agaz de
l’ennemy d’enfer qui
est son mortel adversaire
&amp; souvent
le destourne de venir
a sa beatitude.
Nous pouons
appeller la vie
humaine droicte
chevalerie comme
dit l’escripture en
plusieurs pars.
Et comme toutes
choses terrestres
soient faillables
devons avoir en
continuelle memoire
le temps futur
qui est sans fin
Et pource que ce
est la somme &amp; parfaicte
chevalerie
&amp; toute autre soit
de nulle comparaison.
Et dont
les victorieux
sont couronnez en
gloire prendrons
maniere de parler de
l’esperit chevalereux.
Et ce soit
faict a la louenge
de dieu principalement
&amp; au proffit
de ceulx qui se
delicteront a ouyr
ce present dictier.</p>


<p class="c">Alegorie.</p>

<p>Comme
prudence
&amp; sagesse soit mere
&amp; conduiseresse
de toutes vertus
sans laquelle ne
pourroient estre
bien gouvernees
est il necessaire a
l’esperit chevalereux
que de prudence
soit adorné comme
dit sainct augustin
au livre de
la singularité des
clercz que en quelque
lieu que prudence
soit legierement
peult on cesser et
anientir toutes
choses contraires
Mais la ou prudence
est despitee
toutes choses contraires
ont seigneurie.
Et a ce
propos dit Salomon
en ses proverbes.</p>

<blockquote>
<p lang="la" xml:lang="la">Si intraverit sapientia
cor tuum et scientia
anime tue placuerit
consilium custodiet
te et prudentia
servabit te. Proverbiorum
secundo capitulo.</p>
</blockquote>

<div class="chapter"></div>

<h2 class="nobreak" id="c2" title="2. Attrempance">&nbsp;</h2>

<div class="cc"><img src="images/illu-002.jpg" alt=""></div>
<p class="c">ii. Texte.</p>

<div class="flex">
<div class="poetry">
<div class="verse">Et a celle fin que tu saches</div>
<div class="verse">Qu’il te fault faire/ &amp; que tu faces</div>
<div class="verse">A toy les vertus plus propices</div>
<div class="verse">Pour mieulx parvenir aux premisses</div>
<div class="verse">De vaillance chevalereuse</div>
<div class="verse">Et tout soit elle aventureuse</div>
<div class="verse">Encor te diray qui me maine</div>
<div class="verse">J’ay une mienne seur germaine</div>
<div class="verse">Remplie de toute beaulté</div>
<div class="verse">Mais sur toute especiaulté</div>
<div class="verse">Est doulce/ coye/ &amp; attrempee</div>
<div class="verse">Ne jamais d’ire/ n’est frappee</div>
<div class="verse">A riens fors mesure ne pense</div>
<div class="verse">C’est la deesse d’attrempance</div>
<div class="verse">Si ne peulx s’a par elle nom</div>
<div class="verse">Avoir de grant grace le nom</div>
<div class="verse">Car s’elle n’en faisoit le pois</div>
<div class="verse">Tout ne te vauldroit pas sept pois.</div>
<div class="verse">Pour ce vueil qu’avec moy t’amye</div>
<div class="verse">Celle soit/ ne l’oublies mye</div>
<div class="verse">C’est la deesse tres apprise</div>
<div class="verse">Qui sage est/ moult l’ayme &amp; prise.</div>
</div>

</div>

<p class="c">ii. Glose.</p>

<p>Dit othea
que attrempance
est sa seur/
laquelle il doibt
aymer. La vertu
d’attrempance
vrayement peult
estre dicte seur et
est semblable a
prudence. Car attrempance
est demonstrance
de prudence/
&amp; de prudence
s’ensuyt attrempance.
Pour ce dit
que il la tienne pour
s’amie. ce que semblablement
doibvent
faire tous bons
chevaliers desirans
le louyer donné
aux bons. Si
comme dit le philozophe
nommé democritus.</p>

<p>Attrempance amodere
les vices/ et
parfait les vertus</p>


<p class="c">ii Alegorie</p>

<p>La vertu
d’attrempance
qui a proprieté
de limiter les
superfluitez doit
avoir le bon esperit.
Et dit sainct
augustin au livre
des meurs de l’eglise
que l’office de
attrempance est refraindre
&amp; appaiser
les meurs de
concupiscence qui
nous sont contraires
&amp; qui nous destournent
de la loy
de dieu. Et aussi
despiter delices
charnelles &amp; louenge
mondaine.
A ce propos parle
sainct pierre l’apostre
en sa premiere
epistre.</p>

<blockquote>
<p lang="la" xml:lang="la">Obsecro vos tanquam
advenas et peregrinos
abstinere vos a
carnalibus desideriis
que militant adversus
animam. Prima
petri secundo capitulo</p>
</blockquote>

<div class="chapter"></div>

<h2 class="nobreak" id="c3" title="3. Hercule">&nbsp;</h2>

<div class="cc"><img src="images/illu-003.jpg" alt=""></div>
<p class="c">iii. Texte</p>

<div class="flex">
<div class="poetry">
<div class="verse">Et avec nous te convient force</div>
<div class="verse">Se tu de grand vertu fais force</div>
<div class="verse">Vers Hercules te fault virer</div>
<div class="verse">Et ses vaillances remirer</div>
<div class="verse">En qui il eut trop de bernage</div>
<div class="verse">Et pour tant se a ton lignage</div>
<div class="verse">Fut contraire/ &amp; eut attaine</div>
<div class="verse">N’ayes mye pour tant hayne</div>
<div class="verse">A ses vertus nobles &amp; fortes</div>
<div class="verse">Qui de prouesse oeuvrent les portes</div>
<div class="verse">Mais se tu les veulx ensuyvir</div>
<div class="verse">Ja pour ses vaillances suyvir</div>
<div class="verse">Ne t’est pour tant necessaire</div>
<div class="verse">Aux infernaulx guerre faire</div>
<div class="verse">N’au dieu pluto aller contendre</div>
<div class="verse">Pour proserpine a avoir tendre</div>
<div class="verse">La fille ceres la deesse</div>
<div class="verse">Qu’il ravit sur la mer de gresse</div>
<div class="verse">Ne il ne t’est mye mestier</div>
<div class="verse">Que a cerberus le portier</div>
<div class="verse">D’enfer tu coppes les chaines</div>
<div class="verse">Ne a ceulx d’enfer prendre ataines</div>
<div class="verse">Qui trop sont desloyaux gaignons</div>
<div class="verse">Comme il fist pour ses compaignons</div>
<div class="verse">Pirotheus &amp; theseus</div>
<div class="verse">Qui a pou furent deceups</div>
<div class="verse">D’eulx embatre en celle valee</div>
<div class="verse">Ou mainte ame est moult adoulee</div>
<div class="verse">Assez trouveras guerre en terre</div>
<div class="verse">Sans que l’ailles en enfer querre.</div>

<div class="verse stanza">Si ne t’est mye necessaire</div>
<div class="verse">Pour armes pourchasser &amp; faire</div>
<div class="verse">Aller combatre aux fiers serpens ravissans</div>
<div class="verse">Aux lyons/ ne aux loups rampans</div>
<div class="verse">Je ne sçay se tu l’ymagines</div>
<div class="verse">Aussi aux aultres saulvagines</div>
<div class="verse">Pour avoir renom de prouesse</div>
<div class="verse">Se ce n’estoit en tel destresse</div>
<div class="verse">Comme pour le tien corps deffendre</div>
<div class="verse">Se telz bestes pour toy offendre</div>
<div class="verse">T’assailloient/ lors la deffence</div>
<div class="verse">T’est honnorable/ &amp; sans doubtance</div>
<div class="verse">Se tu as sur elles victoire</div>
<div class="verse">Ce te sera honneur &amp; gloire.</div>
</div>

</div>

<p class="c">iii Glose.</p>

<p>La vertu
de force
est a entendre nonmye
force corporelle/
mais constance
&amp; fermeté que
le bon chevalier
doit avoir en tous
ses faitz deliberez
par bon sens/ &amp; force
de resister contre
les contrarietez
qui luy pevent
venir. Soit infortune
en tribulacions
ou fort &amp; puissant
courage
peult estre vaillable
a exaulcement
de valeur.</p>

<p>Et
pour donner materiel
exemple de
force allegue hercules/
affin que
doublement soit
vaillable c’estassavoir
en tant que
touche ceste vertu.
Et mesmement
es faitz de chevalerie
ou icelluy
fut tresexcellent.
&amp; pour la haultesse
de hector estoit
chose convenable
luy donner hault
exemple. Hercules
fut ung chevalier
de grece de
merveilleuse force
&amp; mist a fin maintes
chevalereuses
prouesses/ grand
voiagier fut par
le monde. Et pour
les grans &amp; merveilleux
voyages
que il fist es
choses de grant
force/ les poetes
qui parlerent soubz
couverture &amp; en
maniere de fable
disent que il alla
en enfer combatre
aux princes infernaulx/
&amp; que aux
serpens &amp; fieres
bestes se combatoit
qui est a entendre
les fortes emprinses
que il faisoit.
Et pour ce dit au
bon chevalier que
il se doibt mirer
c’estassavoir en
ses prouesses &amp;
vaillances selon
sa possibilité. Et
ainsi comme la
clarté du soleil
est proffitable a
tous/ peult estre
bon exemple. Si
comme dit ung philozophe.
Le grain
de forment quant
il chiet en bonne
terre il est a tous
proffitable. Semblablement
peult
estre bon exemple a
tous ceulx vaillable
qui vaillance desirent.
Et dit ung
sage la vertu de
force fait l’homme
permanable a vaincre
toutes choses</p>


<p class="c">iii Alegorie</p>

<p>Ainsi comme
sans
force &amp; vigueur
le bon chevalier ne
pourroit desservir
pris d’armes Aussi
ne pourroit le
bon esperit avoir
ne gaigner le louyer
&amp; pris deu
aux bons victoriens
sans icelle.
Et dit sainct ambroise
au premier
livre des offices
que la vraye force
de courage humain
est celle qui
n’est jamais brisee
en adversité/ &amp;
ne se orgueillist
point en prosperité/
qui se espreuve
a garder &amp; deffendre
les aornemens
des vertus
a soustenir justice/
qui fait continuelle
guerre
aux vices/ qui n’est
jamais recreue
en labeurs/ qui est
hardie en perilz/ &amp;
roide encontre les
charnelz desirs &amp;
a ce propos parle
sainct Jehan l’evangeliste
en sa
premiere epistre.</p>

<blockquote>
<p lang="la" xml:lang="la">Scribo vobis juvenes
quoniam fortes
estis/ &amp; verbum dei manet
in vobis vicistis
malignum. prima Johannis.
ii. capitulo.</p>
</blockquote>

<div class="chapter"></div>

<h2 class="nobreak" id="c4" title="4. Minos">&nbsp;</h2>

<div class="cc"><img src="images/illu-004.jpg" alt=""></div>
<p class="c">iiii Texte.</p>

<div class="flex">
<div class="poetry">
<div class="verse">Encor se veulz estre des noz</div>
<div class="verse">Resembler te convient minos</div>
<div class="verse">Tant soit il justicier et maistre</div>
<div class="verse">D’enfer et de tout son estre</div>
<div class="verse">Car se tu te veulz avancier</div>
<div class="verse">Estre te convient justicier</div>
<div class="verse">Aultrement de porter heaulme</div>
<div class="verse">N’es digne/ ne tenir royaulme</div>
</div>

</div>

<p class="c">iiii Glose</p>

<p>Dit prudence
au bon
chevalier que s’il
veult estre du
renc aux bons la
vertu de justice lui
convient avoir.
C’estassavoir de
tenir droituriere
justice &amp; dit aristote.
Celuy qui est
droiturier justicier/
doit premierement
soy mesmes
justicier car celui
qui fauldra a soi
mesmes justicier
seroit non digne
d’aultrui justicier
Si est a entendre
soy mesmes corriger
de ses deffautes
si qu’ilz soient
du tout amorties.
Et puis homme
ainsi correct
peut bien et doibt
estre corrigeur de
plusieurs aultres
hommes. Et a parler
moralement dirons
une fable a
ce propos selon la
couverture des poetes.
Minos comme
disent les poetes est
justicier d’enfer. Et comme prevost ou souverain baillif. Et devant lui sont
amenees toutes les ames descendans en icelle valee. Et selon ce que elles
ont desservi penance/ et autant de degrez comme il veult qu’elles soient mises
en parfont il tourne sa queue entour soy. Et pour ce que enfer est la justice
et punicion de dieu droituriere prenons a present maniere de parler
a ce propos. Il fut bien verité que ung roy fut en crete appellé minos de
merveilleuse fierté &amp; eut en luy grant rigueur de justice. Et pour ce dirent
les poetes que apres sa mort fut comme a estre justicier d’enfer. Et dit aristote.
Justice est une mesure que dieu a establie sur terre pour limiter
les choses.</p>


<p class="c">iiii Allegorie.</p>

<p>Et comme dieu
soit chief de
justice et de tout
ordre. est il necessaire
a l’esperit chevalereux
pour parvenir
a glorieuse
victore que il ait
celle vertu. &amp; dit
saint bernard en
ung sermon que justice
n’est aultre
chose que rendre a
chacun ce qui est
syen. Rens doncques
dit il a troys
paires de gens ce
qui est leur. A ton
souverain/ a ton
pareil ou egal/ et
a ton subget. A ton
souverain tu dois
rendre reverence et
obeissance reverence
de cueur &amp; obeissance
de corps A
ton pareil tu dois
rendre conseil et
ayde/ conseil en enseignant
son ignorance et ayde en
confortant sa non
puissance A ton subject
tu dois rendre
garde &amp; discipline
garde en le gardant
de mal faire.
et discipline en le
chastiant se il a
mal fait. Et a ce
propos parle salomon
es proverbes</p>

<blockquote>
<p lang="la" xml:lang="la">Excogitat justus de
domo impii ut detrahat
impios a malo :
gaudium est justo facere
justiciam. Proverbiorum.
xxi. capitulo.</p>
</blockquote>

<div class="chapter"></div>

<h2 class="nobreak" id="c5" title="5. Persée">&nbsp;</h2>

<div class="cc"><img src="images/illu-005.jpg" alt=""></div>
<p class="c">v Texte</p>

<div class="flex">
<div class="poetry">
<div class="verse">Apres te mire en perseus</div>
<div class="verse">De qui le hault nom est sceus</div>
<div class="verse">Parmy le monde en toutes pars</div>
<div class="verse">Pesagus ly chevaulx appars</div>
<div class="verse">Chevaucha par l’air en volant</div>
<div class="verse">Et andromeda en alant</div>
<div class="verse">Delivra il de la velue</div>
<div class="verse">Si luy a a force tollue</div>
<div class="verse">Comme bon chevalier errans</div>
<div class="verse">Si l’a rendue a ses parens</div>
<div class="verse">Cestuy fait vueillez retenir</div>
<div class="verse">Car bon chevalier doibt tenir</div>
<div class="verse">Celle voye/ s’il veult avoir</div>
<div class="verse">Honneur/ qui trop mieulx vault qu’avoir.</div>
<div class="verse">Si te mires en son escu</div>
<div class="verse">Luysant/ qui plusieurs a vaincu</div>
<div class="verse">De son fauchon soyes armé</div>
<div class="verse">Si seras fort &amp; affermé.</div>
</div>

</div>

<p class="c">v Glose.</p>

<p>Et pource
que c’est chose
convenable que
au bon chevalier
soit deu honneur &amp;
reverence en ferons
figure selon la maniere
des poetes.
Perseus fut ung
moult vailant
chevalier/ &amp; plusieurs
royaulmes
acquist &amp; de luy fut
la grant terre de perse
nommee &amp; dirent
les poetes que il chevauchoit
le cheval
qui par l’air vole
que ilz nommerent
pesagus. Et est a
entendre renommee
qui par l’air vole
&amp; va en tous pays
il portoit en sa
main ung fauchon
ou une faulx qui
est dit pour la
grant foison de gens
qui par luy furent
desconfitz en maintes
batailles. Il
delivra andromeda
de la velue. ce
fut une pucelle que
il delivra de ung
monstre de mer qui
par la sentence de dieu devorer la devoit/ qui est a entendre que tous chevaliers
doivent secourir femmes qui besoing de leur ayde ayront. Si peult estre noté
perseus/ &amp; le cheval qui vole bonne renommee que le bon chevalier doibt avoir
et acquerir par ses bonnes merites/ &amp; la doibt chevaucher/ c’est que son nom
doibt estre porté en toutes terres. Et dit Aristote. Bonne renommee fait
l’homme reluisant au monde/ &amp; agreable en la presence des princes.</p>


<p class="c">v Alegorie.</p>

<p>Renommee doibt desirer l’esperit chevalereux entre la noble compaignie
des benoictz sainctz de paradis acquise par ses bonnes merites.
Le cheval pesagus qui le portera sera son bon ange qui fera bon raport de lui
au jour du jugement.
Andromeda
qui sera delivree/
c’est son ame qu’il delivrera
de l’ennemi
d’enfer par vaincre peché.
Et que on doie
oultre ce voler ce
est bonne renommee
avoir en ce monde
affin de dieu non
par vaine gloire
avoir. Dit saint
augustin au livre
de correction que
deux choses sont
necessaires a bien
vivre/ c’estassavoir
bonne conscience
&amp; bonne renommee.
Conscience
pour soy/ &amp; renommee
pour son prochain/
&amp; qui se fie
en conscience &amp; despite
renommee/ il
est cruel. Car c’est
signe de noble courage
de aymer le
bien de renommee.
Et a ce propos dit
le saige.</p>

<blockquote>
<p lang="la" xml:lang="la">Curam habe de bono
nomine/ magis enim
permanebit tibi quam
mille thesauri preciosi.
Ecclesiastici. xli.
capitulo.</p>
</blockquote>

<div class="chapter"></div>

<h2 class="nobreak" id="c6" title="6. Jupiter">&nbsp;</h2>

<div class="cc"><img src="images/illu-006.jpg" alt=""></div>
<p class="c">vi Texte.</p>

<div class="flex">
<div class="poetry">
<div class="verse">Avec tes inclinacions</div>
<div class="verse">De jovis les condicions</div>
<div class="verse">Vueilles avoir/ mieulx en vauldras</div>
<div class="verse">Quant tu en droit point les tendras</div>
</div>

</div>

<p class="c">vi Glose</p>

<p>Comme dit
est les païens
qui adoroient
plusieurs dieux.
Les planettes du
ciel pour espiciaulz
dieux tenoient
&amp; des sept planettes
nommerent
les sept jours de
la sepmaine jupiter
ou jovis adoroient
et tenoient
pour leur plus
grant dieu. pour
ce qu’il est assis en
la plushaulte espece
des planetes
apres saturnus.
De jovis est le
jour de jeudi nommé
et mesmes les
arquemistes attribuerent
&amp; comparerent
les vertus des
sept metaulz aux
sept planettes
Et nommerent les
termes de leurs
sciences/ par icelles
planettes comme
on peut veoir
en geber et Nicolas
&amp; les aultres
auctoritez d’icelle science. A jupiter attribuerent le cuivre ou arain. Jupiter
ou jovis est planette de doulce condicion amiable &amp; moult joyeuse &amp;
est figuree a la complexion sanguine pour ce dit Othea c’estassavoir
prudence que le bon chevalier doit avoir les condicions Jupiter &amp; ce mesmes
doivent avoir tous nobles poursuivans chevalerie. A ce propos dit
pitagoras que ung roy doit gracieusement converser avec ses gens &amp; leur
monstrer joyeux visage/ et par ainsi est a entendre de tous vaillans
tendans a honneur.</p>

<p>Or ramenons
a nostre
propos allegorie
la proprieté
des vii planetes.</p>


<p class="c">vi. Allegorie.</p>

<p>Jovis qui
est doulce
planette &amp; humainne/
dont le bon chevalier
doit avoir
les condicions/ nous
peult signifier
misericorde et compassion
que le bon
chevalier doibt
avoir en soy. car
dit saint gregoire
en l’epistre a nepotian.
Je ne recorde
point dit il
avoir veu ne ouy
que cellui soit mort
qui a voulentiers
acompli les oeuvres
de misericorde/
car misericorde
a beaucoup de
intercesseurs. Et
est impossible que
les prieres de plusieurs
ne soient exaulcees.
Et a ce
propos parle nostre
seigneur en
l’evangile.</p>

<blockquote>
<p lang="la" xml:lang="la">Beati misericordes
quoniam ipsi misericordiam consequentur.</p>
</blockquote>

<div class="chapter"></div>

<h2 class="nobreak" id="c7" title="7. Vénus">&nbsp;</h2>

<div class="cc"><img src="images/illu-007.jpg" alt=""></div>
<p class="c">vii Texte</p>

<div class="flex">
<div class="poetry">
<div class="verse">De venus ne fays ta deesse</div>
<div class="verse">Ne te chaille de sa promesse</div>
<div class="verse">Le poursuivir en est travailleux</div>
<div class="verse">Non honorable et perilleux</div>
</div>

</div>

<p class="c">vii Glose.</p>

<p>Venus est
planette
du ciel dont le jour
du vendredi est nommé.
Et le metal
que nous appellons
estain ou espeautre
est a icelle
attribué/ venus
donne influence
d’amours &amp; de vagueté.
&amp; fut une
dame ainsi nommee
qui fut royne de
cypre. Et pour ce
que elle exceda toutes
en excellant
beaulté &amp; joliveté
et tresamoureuse
fut et non constant
en ung amour/
mais abandonnee
a plusieurs L’appellerent
deesse d’amours.
Et pour
ce qu’elle donne influence
de luxure dit
Othea au bon
chevalier que il n’en
face sa deesse c’est
a entendre que en
celluy vice ne
doit son corps ne
son entente abandonner.
Et dit hermes/
le vice de luxure
estaint toutes
vertus.</p>


<p class="c">vii Alegorie.</p>

<p>Venus
dont le bon
chevalier ne doit
faire sa deesse
c’est que le bon esperit
ne doibt avoir en
soy nulle vanité
et dit cassiodore
sur le psaultier/
vanité fist l’ange
devenir dyable.
Et au premier homme
donna la mort
et le vuida de bonneureté
qui luy
estoit ottroyee
Vanité est mere
de tous maulz la
fontaine de tous
vices. Et la veine
de iniquité qui
l’homme met hors
de la grace de
dieu &amp; le met en sa
hayne. Et a ce propos
dit david en
son psaultier en
parlant a dieu.</p>

<blockquote>
<p lang="la" xml:lang="la">Odisti observantes
vanitates supervacue
psal. xxx.</p>
</blockquote>

<div class="chapter"></div>

<h2 class="nobreak" id="c8" title="8. Saturne">&nbsp;</h2>

<div class="cc"><img src="images/illu-008.jpg" alt=""></div>
<p class="c">viii Texte.</p>

<div class="flex">
<div class="poetry">
<div class="verse">Se tu en jugement t’assembles</div>
<div class="verse">Saturnus gard que tu ressembles.</div>
<div class="verse">Ainçoys qu’ottroyes ta sentence</div>
<div class="verse">Gard ne la donnes en doubtance</div>
</div>

</div>

<p class="c">viii Glose.</p>

<p>De saturnus
est le
jour du samedi
nommé/ et le metal
que nous appellons
plomb &amp;
est de condicion
tardive pesant et
sage. Et fut ung
roy de crete ainsi
nommé qui moult
fut sage dont les
poetes parlent
soubz couverture
de fable. Et dient
que son filz jupiter
luy coppa les
genitores qui est
a entendre que il
luy tollit sa puissance
que il avoit
et le desherita et
chassa. Et pour
ce il est pesant et
sage veult dire
Othea que le bon
chevalier doibt
moult peser la
chose ains qu’il donne
sa sentence soit
en pris d’armes
ou en aultres affaires.
Et ce mesmes
pevent notter
tous juges qui
ont offices appartenant
a jugement.
Et a ce propos dit
hermes. penses bien
a tous tes affaires
et par especial
au jugement
d’autruy.</p>


<p class="c">viii Allegorie</p>

<p>Si comme
le bon chevalier
doibt estre
tardif en jugement
c’estassavoir
bien peser sentence
ains qu’il la donne
semblablement
doit le bon esperit
de ce qu’il lui appartient
car a dieu appartient
jugement
qui scet discerner
les causes droiturierement.
Et dit
Sainct gregoire
es moralles/ que
quant nostre fragilité
ne sçait comprendre
les jugemens
de dieu nous
ne les devons mie
discuter en hardies
parolles/ mais
les devons honnorer
en paoureuse
silence et quelque
merveilleux qu’il
nous semblent sy
les devons nous
reputer justes/ et
a ce propos parle
david en son psaultier.</p>

<blockquote>
<p lang="la" xml:lang="la">Timor domini sanctus
permanet in seculum
seculi. Judicia
domini vera justificata
in semetipsa. psalmo.
xviii.</p>
</blockquote>

<div class="chapter"></div>

<h2 class="nobreak" id="c9" title="9. Apollon">&nbsp;</h2>

<div class="cc"><img src="images/illu-009.jpg" alt=""></div>
<p class="c">ix Texte.</p>

<div class="flex">
<div class="poetry">
<div class="verse">Ta parolle soit clere et voire</div>
<div class="verse">Appollo t’en donra memoire</div>
<div class="verse">Car celluy ne peult nulle ordure</div>
<div class="verse">Souffrir dessoubz sa couverture</div>
</div>

</div>

<p class="c">ix Glose</p>

<p>Appollo ou
phebus est
le soleil au quel
le jour du dimenche
est attribué/ &amp;
aussi le metal que
nous appellons
or le soleil par sa
clarté monstre les
choses mussees.
Et pour ce verité
qui est clere et
monstre les secretes
choses lui
peult estre attribuee.
Laquelle
vertu doibt estre
en cueur &amp; bouche
de tout bon chevalier.
Et a ce propos
dit Hermes
Aimes dieu &amp; verité
et donnes loyal
conseil.</p>


<p class="c">ix Alegorie.</p>

<p>Appollo qui
est a dire le
soleil par qui nous nottons
verité pouons
prendre que verité doit
avoir en bouche
le vrai chevalier
jesuchrist et fuyr
toutes faulcetez/
Comme dist crisostome
au livre des
louenges saint pol.
La condicion de
faulceté est telle
que mesmes ou elle
n’a nulz contredisans
si dechiet elle
en soy mesmes.
Mais au contraire
la condicion de
verité est si estable
que tant a plus
de adversaires contredisans
tant croit
elle &amp; se eslieve
plus. Et a ce propos
dit la saincte
escripture.</p>

<blockquote>
<p lang="la" xml:lang="la">Super omnia vincit
veritas. Secundi Esdre
tertio capitulo.</p>
</blockquote>

<div class="chapter"></div>

<h2 class="nobreak" id="c10" title="10. Phœbé">&nbsp;</h2>

<div class="cc"><img src="images/illu-010.jpg" alt=""></div>
<p class="c">x Texte</p>

<div class="flex">
<div class="poetry">
<div class="verse">A Phebé ne resembles mye</div>
<div class="verse">Trop est muable et ennemye</div>
<div class="verse">A constance et a fort courage</div>
<div class="verse">Merancolieuse et lunage</div>
</div>

</div>

<p class="c">x Glose</p>

<p>Phebé est
appellee
la lune. Dont le
lundi est nommé
&amp; y est attribué le
metal que nous
appellons argent.
La lune n’arreste
nulle heure en
ung droit point
et donne influence
de muableté et
folie. Et pour ce
veult dire que le
bon chevalier se
doibt garder de
telz vices. Et a ce
propos dit hermes
usez de sapience
et soyez constant</p>


<p class="c">x Alegorie</p>

<p>Phebé qui
est la lune
que nous nottons
inconstance
que ne doit avoir
le bon chevalier &amp;
semblablement le
bon esperit. Comme
dit Saint ambroise
en l’espitre
a simplician que
le fol est muable
comme la lune.
Mais le saige est
tousjours constant
en ung estat/ il
n’est point brisé par
paour/ il ne se
mue point par puissance/
il ne se eslieve
point en prosperité/
il ne se plunge
point en tristesse.
La ou est sapience/
la est vertu/
force et constance/
le sage est tousjours
d’ung courage/
il n’appetice
ne ne croist pour
mutation des
choses/ il ne flotte
point en diverses
opinions mais
demeure parfait
en jesucrist fondé
en charité/ enraciné
en foy. Et ce
propos dit la saincte
escripture</p>

<blockquote>
<p lang="la" xml:lang="la">Homo sanctus in
sapientia permanet
sicut sol. Nam stultus
sicut luna mutatur ecclesia.
xxvii. c. i.</p>
</blockquote>

<div class="chapter"></div>

<h2 class="nobreak" id="c11" title="11. Mars">&nbsp;</h2>

<div class="cc"><img src="images/illu-011.jpg" alt=""></div>
<p class="c">xi. Texte.</p>

<div class="flex">
<div class="poetry">
<div class="verse">Mars ton pere/ je n’en doubt pas</div>
<div class="verse">Tu ensuyvras bien/ en tous pas</div>
<div class="verse">Car ta noble condition</div>
<div class="verse">Y trait ton inclination.</div>
</div>

</div>

<p class="c">xi Glose.</p>

<p>De mars
est nommé
le jour du mardi
et luy est attribué
le metal que nous
disons fer. Mars
est planette qui donne
influence de
guerres &amp; batailles.</p>

<p>Et pour ce
tout chevalier qui
ayme ou suive armes
&amp; faitz de chevalerie
&amp; en ce ait
renommee de valeur
peult estre appellé
filz de mars.
Et pour ce othea
nomma ainsi hector.
Nonobstant
fust il filz au roy
priant &amp; dist que bien
ensuyviroit son
pere ce que bon chevalier
doibt faire
&amp; dit ung sage que
par les oeuvres
de l’homme peult
on congnoistre ses
inclinations.</p>


<p class="c">xi Allegorie.</p>

<p>Mars le
dieu de
batailles peult
bien estre appellé
le filz de dieu qui victorieusement
batailla
en ce monde.
Et que le bon
esperit voye par
son bon exemple
ensuyvir son bon
pere jesucrist &amp; batailler
contre les
vices dist sainct
ambroise au premier
livre des offices
que qui veult
estre amy de dieu
il fault qu’il soit
ennemy du dyable.
Et qui veult
avoir paix a jesuchrist/
il fault qu’il
ait guerre contre
les vices. Et tout
ainsy comme en
vain fait on guerre
en champ aux
ennemys forains
la ou la cité est
plaine de princes
espiez. Ainsi ne
pevent vaincre les
maulx de par dehors
qui ne guerroye
fort les pechez
de son ame.
Et est la plus glorieuse
victoire qui
soit que vaincre soy
mesmes. Et a ce
propos parle saint
pol l’apostre.</p>

<blockquote>
<p lang="la" xml:lang="la">Non est nobis colluctatio
adversus
carnem et sanguinem
sed adversus principes/
&amp; potestates adversus
mundi rectores
tenebrarum harum
contra spiritualia nequicie
in celestibus.
ad epheseos. sexto
capitulo.</p>
</blockquote>

<div class="chapter"></div>

<h2 class="nobreak" id="c12" title="12. Mercure">&nbsp;</h2>

<div class="cc"><img src="images/illu-012.jpg" alt=""></div>
<p class="c">xii Texte.</p>

<div class="flex">
<div class="poetry">
<div class="verse">Soyes aorné de faconde</div>
<div class="verse">Et de parolle nette &amp; monde</div>
<div class="verse">Ce t’aprendra mercurius</div>
<div class="verse">Qui de bien parler scet les us.</div>
</div>

</div>

<p class="c">xii. Glose.</p>

<p>De mercurius
est
nommé le jour du
mecredi &amp; l’argent
vif y est attribué.
Mercurius est planette
qui donne influence
de pontifical
maintien &amp; de
beau languaige
aorné de rethorique
pour ce dist
au bon chevalier
que il en doibt estre
aorné/ car honorable
maintien &amp;
belle loquence siet
moult a noble desirant
le hault pris
d’honneur/ mais
que il se garde de
trop parler. Car
dit diogenes que
de toutes vertus
le plus est le meilleur/
excepté de
parolles.</p>


<p class="c">xii Alegorie.</p>

<p>Mercurius
qui
est dit dieu de langage/
pouons entendre
que le chevalier
jesuchrist
doibt estre aorné
de bonne predication/
&amp; de parolle
de doctrine/ &amp; aussi
doibt aymer et
honorer les anonceurs
d’icelles.</p>

<p>Et dit sainct gregoire
es omelies
que on doibt avoir
en grant reverence
les prescheurs de
la saincte escripture/
car ce sont les
coureurs qui vont
devant nostreseigneur
&amp; nostreseigneur
les suyt.</p>

<p>Saincte predicacion
vient devant
et lors nostreseigneur
vient a l’habitacion
de nostre
cueur/ les parolles
de exortacion
font la course devant.
Et lors verité
si est receue
en nostre entendement.
Et a ce propos
dit nostreseigneur
a ses apostres.</p>

<blockquote>
<p lang="la" xml:lang="la">Qui vos odit/ me
odit. et qui vos spernit
me spernit. Luce
decimo capitulo.</p>
</blockquote>

<div class="chapter"></div>

<h2 class="nobreak" id="c13" title="13. Minerve">&nbsp;</h2>

<div class="cc"><img src="images/illu-013.jpg" alt=""></div>
<p class="c">xiii Texte</p>

<div class="flex">
<div class="poetry">
<div class="verse">Armeures de toutes sortes</div>
<div class="verse">Pour toy armer bonnes et fortes</div>
<div class="verse">Te livrera assez ta mere</div>
<div class="verse">Minerve qui ne t’est amere</div>
</div>

</div>

<p class="c">xiii Glose.</p>

<p>Minerve
fut une
dame de moult
grant sçavoir et
trouva l’art de faire
armeures/ car
devant ne s’armoient
les gens/ fors
de cuir boully. et
pour la grant sagesse
qui fut en ceste
dame l’appellerent
deesse. Et
pour ce que moult
sceut hector armeures
mettre en
oeuvre/ et que ce
fut son droit mestier
l’appella
othea filz de minerve/
nonobstant
qu’il fut filz a la
royne Ecuba de
troye. Et par semblable
nom pevent
estre nommez
tous les armeurs
des armes. A ce
propos dit une auctorité.
Les chevaliers
donnés
aux armes sont
a icelle subjectz.</p>


<p class="c">xiii Allegorie</p>

<p>Ce qui est
dit que armeures
bonnes &amp;
fortes lui livrera
assez sa mere au
bon chevalier nous
pouons entendre
la vertu de foy qui
est vertu theologale
et est mere
au bon esperit et
que elle livrera assez
armeures dit
cassiodore en
l’exposition de la
<span lang="la" xml:lang="la">credo</span> que foy est
la lumiere de l’ame
la porte de paradis
la fenestre
de vie et le fondement
de salut pardurable.
Car sans
foy ne peult nul
a dieu plaire/ et a
ce propos parle
Sainct pol l’apostre.</p>

<blockquote>
<p lang="la" xml:lang="la">Sine fide impossibile
est placere deo. ad
hebreos. xi. ca.</p>
</blockquote>

<div class="chapter"></div>

<h2 class="nobreak" id="c14" title="14. Pallas">&nbsp;</h2>

<div class="cc"><img src="images/illu-014.jpg" alt=""></div>
<p class="c">xiiii Texte</p>

<div class="flex">
<div class="poetry">
<div class="verse">Adjouste pallas la deesse</div>
<div class="verse">Et met avec ta prouesse</div>
<div class="verse">Tout bien te viendra se tu l’as</div>
<div class="verse">Bien siet o minerve pallas</div>
</div>

</div>

<p class="c">xiiii Glose</p>

<p>Apres dit
que il adjouste
Pallas
avec minerve qui
bien y siet. Et doit
on sçavoir que pallas
&amp; minerve est
une mesme chose/
mais les noms
divers sont prins
a deux entendemens.
Car celle
qui eut nom minerve
fut aussi sournommee
pallas
d’une ysle qui eut
nom pallance/ dont
elle fut nee.</p>

<p>Et
pour ce que elle generalement
en toutes
choses fut sage/
&amp; maintz artz
trouva nouvellement
beaulx &amp; subtilz
l’appellerent
deesse de sçavoir.
Si est nommee
minerve a ce qui
appartient a chevalerie.
Et pallas
en toutes choses
qui appartienent a sagesse. Pour ce veult dire que il doibt adjouster
sagesse a chevalerie/ qui moult bien y est duisant. Et comme armes doivent
estre garde de la foy/ peult estre entendu a ce propos ce que dit Hermes.
Adjouste l’amour de la foy avec sapience.</p>


<p class="c">xiiii Alegorie</p>

<p>Et sicomme
pallas qui
note sagesse doit
estre adjoustee avec
chevalerie/
doibt estre la vertu
de esperance adjoustee
aux bonnes
vertus de l’esperit
chevalereux
sans laquelle il
ne pourroit proffiter.
Et dit origenes
es omelies
sur exode que l’esperance
des biens advenir
est le soulas
de ceulx qui
travaillent en ceste
vie mortelle.
Ainsi comme aux
laboureurs l’esperance
du payement
adoulcist le labour
de leur besoigne.
Et aux champions
qui sont en
la bataille l’esperance
de la couronne
de victoire attrempe
les douleurs
de leurs
playes. Et a ce
propos parle sainct
pol l’apostre.</p>

<blockquote>
<p lang="la" xml:lang="la">Fortissimum solatium
habemus qui confugimus
ad tenendam prepositam
spem : quam sicut
anchoram habemus
anime tutam. Ad hebreos
vi. capitulo.</p>
</blockquote>

<div class="chapter"></div>

<h2 class="nobreak" id="c15" title="15. Penthésilée">&nbsp;</h2>

<div class="cc"><img src="images/illu-015.jpg" alt=""></div>
<p class="c">xv Texte</p>

<div class="flex">
<div class="poetry">
<div class="verse">Ayes chiere panthasselee</div>
<div class="verse">De ta mort sera adoulee</div>
<div class="verse">Tel femme doibt bien estre aymee</div>
<div class="verse">Dont si noble voix est semee.</div>
</div>

</div>

<p class="c">xv Glose</p>

<p>Panthasselee
fut
une pucelle royne
d’amasome et
moult fut belle &amp;
de merveilleuse
prouesse en armes
et hardement. Et
pour le grant bien
que renommee tesmoingnoit
par
tout le monde de
hector le preux
l’aymoit de tresgrant
amour et
de ses parties vint a
troye au temps du
grant siege pour
veoir Hector/
mais quant mort
le trouva dolente
en fut oultre mesure &amp; atout grant ost de damoiselles moult chevalereuses
vengea moult vigoureusement sa mort/ ou elle fist de merveilleuses
prouesses/ &amp; maintz grans griefz fist aux gregoys. Et pour ce que
elle fut vertueuse dit au bon chevalier que il la doibt aymer. Ce est a entendre
que tout bon chevalier doibt aymer &amp; priser toute femme forte en
vertu de sens/ et de constance. Et celle femme est adoulee de la mort hector/
c’est a entendre combien prouesse &amp; valeur est amortie en chevalier. Et dit
ung sage. Bonté doibt estre louee ou qu’elle soit apperceue.</p>


<p class="c">xv Alegorie.</p>

<p>Panthasselee
qui fut secourable
pouons
entendre la vertu
de charité qui est
la tierce theologale
doibt avoir
parfaictement le
bon esperit en soy
charité &amp; dit cassiodore
au psaultier
que charité est ainsi
comme la pluye qui
chiet en printemps
qui distile les gouttes
de vertus soubz
laquelle germe
la bonne voulenté
et bonne operation
fructifie. Elle est
patiente en adversitez/
attrempee en
prosperité/ puissante
en humilité/
joyeuse en affliction/
bien voulante
a tous ses
ennemys/ &amp; amye
mesmement a ses
ennemys/ communicaire
de ses biens.
Et a ce propos
parle sainct
pol l’apostre.</p>

<blockquote>
<p lang="la" xml:lang="la">Caritas patiens est
benigna est. Caritas
non emulatur/ non agit
perperam/ non inflatur/
non est ambitiosa/ non
querit que sua sunt.
Prima ad corinthios
xiii. capitulo.</p>
</blockquote>

<div class="chapter"></div>

<h2 class="nobreak" id="c16" title="16. Narcisse">&nbsp;</h2>

<div class="cc"><img src="images/illu-016.jpg" alt=""></div>
<p class="c">xvi Texte</p>

<div class="flex">
<div class="poetry">
<div class="verse">Narcisus ne vueilles sembler</div>
<div class="verse">Par trop grant orgueil affuler</div>
<div class="verse">Car chevalier oultrecuidé</div>
<div class="verse">Est de mainte grace vuidé.</div>
</div>

</div>

<p class="c">xvi Glose.</p>

<p>Narcisus
fut ung
damoysel qui pour
sa grant beaulté
fut eslevé en si
grant orgueil que
il avoit en despris
tous les aultres.
Et pour ce que il
ne prisoit si non
lui est il dit qu’il fut
si amoureux &amp; assoté
de luymesmes
que il en mourut
apres ce que il
se fut miré en la
fontaine. ce est a
entendre l’oultrecuidance
de luymesmes
ou il se
mira.</p>

<p>Pour ce
deffend au bon chevalier
que il ne se
mire en ses biens
faitz/ parquoy il
en soit oultrecuidé.
Et a ce propos
dit Socrates.
Filz garde que tu
ne soyes deceu en
la beaulté de ta
jeunesse/ car ce
n’est mie chose durable.</p>


<p class="c">xvi Alegorie.</p>

<p>Or ferons
alegorie
a nostre propos en
applicquant aux
sept pechez mortelz.
Par narcisus
entendrons le
peché d’orgueil/
dont le bon esperit
se doibt garder.
Et dit origenes
es omelies.
A quoy se en orgueillist
terre et
cendre. ne homme
comment se ose il
eslever en arrogance/
quant il pense
dont il est venu/
et que il deviendra
&amp; en combien fresle
vaissel est sa vie
contenue/ &amp; en quelles
ordures il est
plungé/ &amp; quelles
nettayeures il ne
cesse de getter de
sa chair par tous
les conduitz de son
corps. Et a ce propos
dit la saincte
escripture.</p>

<blockquote>
<p lang="la" xml:lang="la">Si ascenderit ad
celum superbia ejus
et caput ejus nubes
tetigerit quasi sterquilinium
in fine perdetur
Job. x. capitulo.</p>
</blockquote>

<div class="chapter"></div>

<h2 class="nobreak" id="c17" title="17. Athamas">&nbsp;</h2>

<div class="cc"><img src="images/illu-017.jpg" alt=""></div>
<p class="c">xvii Texte.</p>

<div class="flex">
<div class="poetry">
<div class="verse">Athamas plain de grant rage</div>
<div class="verse">La deesse de forcennage</div>
<div class="verse">Fist estrangler ses deux enfans</div>
<div class="verse">Pour ce grant ire te deffens</div>
</div>

</div>

<p class="c">xvii Glose.</p>

<p>Athamas
fut roy et
mari a la royne
juno qui fist semer
le bled cuit pour
desheriter ses fillastres
car elle par
argent corrumpit
les prestres de la
loy qui raportoient
les responces des
dieux. Si dist au
roy &amp; a ceulx de la
contree que le bled que
on avoit semé n’avoit
point prouffité/
pour ce qu’il plaisoit
aux dieux que
deux enfans que le
roy avoit beaulz
&amp; gens fussent chassez
&amp; exillez. Et
pour ce que le roy
consentit l’exil de
ses deux enfans
tout le fist il envis &amp; a grant douleur. dit la fable que la deesse juno en voulut
prendre la vengance &amp; ala en enfer dire a la deesse de forsennage que elle
venist vers le roy athamas. Adonc l’orrible &amp; l’expouentable deesse vint
a tout ses crins serpentins/ &amp; se mist sur le sueil du palais/ et estendit ses
bras aux deux lez de la porte. Et adonc telz contens commença entre le roy
et la royne que a peu ne se entre occirent. Et quant du palais cuiderent saillir
adonc la forsennee deesse tira deux horribles serpens de ses crins et es
girons leur lança. Et quant la deesse virent tant espouentable/ adonc tous
deux forsenez devindrent. Athamas occist la royne par rage/ et puis ses
deux enfans et luymesmes de dessus une haulte roche se lança en la mer.
L’exposicion de ceste fable peult estre que une royne fut tant diverse a
ses fillastres qu’elle les fist desheriter/ dont puis n’eut paix entre le pere
et la marrastre/ &amp; peult estre que au dernier il l’occist. Et pour ce que ire est
ung mortel vice et si mauvais que celluy qui en est fort attaint n’a nulle
congnoissance de raison dit au bon chevalier que de ire se doibt garder/ car
moult est grant default en bon chevalier estre ireux. Et pour ce dit aristote/
garde toy de ire car elle trouble l’entendement &amp; destourne raison.</p>


<p class="c">xvii Allegorie</p>

<p>Athamas
qui tant fut
plain d’ire entendrons
proprement
le peché de ire dont
le bon esperit doit
estre vuide. Et
dit saint augustin
en une epistre que
ainsi comme le
vin aigre ou boute
corrumpt le
vaissel ou il est
se il y demeure longuement.
Ainsy
ire corrumpt le
cueur ou elle se
boute se elle y demeure
de jour a
autre/ pour ce dit
saint pol l’apostre</p>

<blockquote>
<p lang="la" xml:lang="la">Sol non occidat
super iracundiam vestram.
ad epheseos.
quarto ca.</p>
</blockquote>

<div class="chapter"></div>

<h2 class="nobreak" id="c18" title="18. Aglauros">&nbsp;</h2>

<div class="cc"><img src="images/illu-018.jpg" alt=""></div>
<p class="c">xviii Texte.</p>

<div class="flex">
<div class="poetry">
<div class="verse">Sur toute rien toute ta vie</div>
<div class="verse">Fuys la faulse deesse envie</div>
<div class="verse">Qui fist devenir plus vert que yerre</div>
<div class="verse">Aglaros qui puis devint pierre</div>
</div>

</div>

<p class="c">xviii Glose.</p>

<p>Aglaros
ce dit une
fable fut soeur
hercé qui tant fut
belle que pour sa
beauté eut espouse
mercurius le
dieu de language
et furent filles cycrops
le roy d’athenes
mais tant
eut aglaros envie
sur sa seur hercé
qui pour sa beauté
tant fut avancee
comme d’estre mariee
au dieu que toute
d’envie se defrisoit/
et seche devint
et descoulouree/ &amp;
verte comme yerre pour l’envie que elle portoit a sa seur. ung jour estoit
aglaros sur le sueil de l’huis assise et a mercurius qui entrer vouloit en
l’ostel veoir l’entree ne pour priere qu’il luy fist entrer ens ne le vouloit
laisser. Adonc le dieu se courroussa et dit que tousjours y peust elle remaindre
aussi dure comme elle avoit le courage : et lors devint aglaros
dure comme pierre si peult estre averee la fable par semblable cas advenir
a aulcunes personnes/ Mercurius peult estre ung puissant homme bien
emparlé qui fist sa serourge emprisonner ou mourir pour aulcun desplaisir
que elle luy avoit fait. Et pour ce dit que elle fut muee en pierre/ et
pour cause que trop est villaine tache/ &amp; contre gentillesse estre envieux
dit au bon chevalier que il s’en garde sur toute riens. Et dit socrates. Celuy
qui porte le faisseau d’envie a peine perpetuelle.</p>


<p class="c">xviii Allegorie</p>

<p>Sicomme
l’auctorité
defend envie au
bon chevalier.
Celluy mesmes
peché defend la
sainte escripture
au bon esperit/ et
dit Sainct augustin.
Envie est
la hayne de felicité
d’autruy : et se
estend l’envie de l’envieux
contre ceulz
qui sont plus grant
de soy/ pour ce que
il n’est ainsy grant
que eulx/ et contre
ceulx qui sont moindres
de soy de paour
qu’ilz ne devienent
aussi grans comme
luy/ et a ce propos
dit l’escripture.</p>

<blockquote>
<p lang="la" xml:lang="la">Nequam est oculus
mundi et avertens faciem
suam. ecclesiastici.
xiiii. ca.</p>
</blockquote>

<div class="chapter"></div>

<h2 class="nobreak" id="c19" title="19. Ulysse">&nbsp;</h2>

<div class="cc"><img src="images/illu-019.jpg" alt=""></div>
<p class="c">xix Texte.</p>

<div class="flex">
<div class="poetry">
<div class="verse">Ne soyes ne trop long ne prolixe.</div>
<div class="verse">A toy garder de la malice</div>
<div class="verse">Ulixés qui l’oeil au geant</div>
<div class="verse">Embla/ tant fust il cler veant</div>
</div>

</div>

<p class="c">xix Glose.</p>

<p>Dit une fable
que quant
Ulixés s’en retournoit
en grece
apres la destruction
de troye/ grant
orage de temps
transporta sa nef
en une isle ou eut
ung geant/ qui
n’avoit fors ung
seul oeil emmy
le frond d’orrible
grandeur. Ulixés
par sa subtilité luy
embla &amp; ravit/ c’est
a entendre lui creva.
Si est a entendre
que le bon chevalier
se garde que
paresce ne le laisse
surprendre aux
baratz et agaz
des malicieux si
que son oeil en puist
estre ravi. C’estassavoir
l’oeil de
son entendement
ou son honneur
ou sa terre ou ce
qu’il a plus chier
comme souvent
adviennent maintz
inconveniens par
paresce et lacheté
Et a ce propos dit
hermes/ bieneureux
est celluy qui
use ses jours en
solicitude convenable.</p>


<p class="c">xix. Allegorie</p>

<p>Ce qui est
dit que le
bon chevalier ne
soit ne long ne prolixe/
pouons entendre
le peché de
paresce que le bon
esperit ne doibt
avoir. Car comme
dit bede sur les proverbes
salomon
le paresceux n’est
pas digne de regner
avec dieu qui
ne veult labourer
pour l’amour
de dieu. Et n’est
pas digne de recepvoir
la couronne
promise aux
chevaliers qui est
couart de entreprendre
les champs
de bataille. pour
ce dit l’escripture.</p>

<blockquote>
<p lang="la" xml:lang="la">Cogitationes robusti
semper in habundantia
omnis autem
piger in egestate erit
Proverbiorum. xxi. ca.</p>
</blockquote>

<div class="chapter"></div>

<h2 class="nobreak" id="c20" title="20. Latone">&nbsp;</h2>

<div class="cc"><img src="images/illu-020.jpg" alt=""></div>
<p class="c">xx Texte</p>

<div class="flex">
<div class="poetry">
<div class="verse">Ne prens pas contens aux renouilles</div>
<div class="verse">Ne en leur palu ne te fouilles</div>
<div class="verse">Contre lathona s’assemblerent</div>
<div class="verse">Et l’eaue clere luy troublerent.</div>
</div>

</div>

<p class="c">xx Glose.</p>

<p>La fable
dit que
la deesse lathona
fut mere phebus/
et phebé qui est le
soleil &amp; la lune et
a une ventree les
porta. Juno par
tous pays les chassoit
pour ce que ensainte
estoit de jupiter
son mari.
Ung jour fut
moult travaillee
la deesse lathona
et arriva a ung
gué &amp; lors s’abaissa
sur l’eaue pour
estancher sa grant
soif/ la avoit vilains a grans tourbes qui pour la grant chaleur du soleil
en l’eaue se baignoient/ &amp; lathona prindrent a ramposner &amp; a luy troubler
l’eaue que elle cuidoit boire/ ne pour priere que elle leur feist ne la voulurent
souffrir/ ne avoir pitié de son meschief/ si les mauldist/ &amp; dist que
a tousjours mais ilz peussent demeurer au palu &amp; fussent lais &amp; abhominables
&amp; tousjours ne cessassent de braire &amp; de ramposner. Adonc devindrent
les vilains renouilles/ qui depuis ne finerent de braire comme il appert
au temps d’esté en ces rivages. Si peult estre que aulcuns paysans
firent desplaisir a aucune grant maistresse qui les fist getter en la riviere
&amp; noyer. Ainsi devindrent renouilles. Ce est a entendre que le bon chevalier
ne se doibt nullement souiller au palu de vilennie. Mais doibt
fuyr toutes vilaines taches qui sont contraires a gentillesse/ car comme
vilanie ne peult souffrir en soy gentillesse/ aussi ne doibt gentillesse souffrir
en soy vilanie/ ne mesmement contendre ne prendre debat a personne
vilaine de vices/ &amp; de parler vilain. Et dit platon. Celuy qui adjouste
a sa gentillesse noblesse de bonnes meurs est a louer. Et celuy a qui souffist
la gentillesse qui vient de ses parens sans acquerir bonnes condicions/
ne doibt pas estre tenu pour noble.</p>


<p class="c">xx Alegorie.</p>

<p>Les villains
qui
devindrent renoulles
pouons entendre
le peché d’avarice
qui est contraire
au bon esperit.
Et dit sainct augustin
que l’homme
avaricieux est semblable
a enfer.
Car enfer ne scet
tant engloutir de
ames qu’il die c’est
assez. Et se tous
les tresors du monde
estoient amassez
en la possession
de l’avaricieux/ il
ne seroit pas rassasié.
Et a ce propos
dit l’escripture.</p>

<blockquote>
<p lang="la" xml:lang="la">Insatiabilis oculus
cupidi. in parte
iniquitatis non satiabitur.
Ecclesiastici.
xiiii. capitulo.</p>
</blockquote>

<div class="chapter"></div>

<h2 class="nobreak" id="c21" title="21. Bacchus">&nbsp;</h2>

<div class="cc"><img src="images/illu-021.jpg" alt=""></div>
<p class="c">xxi Texte</p>

<div class="flex">
<div class="poetry">
<div class="verse">Au dieu bacus point ne t’acordes</div>
<div class="verse">Car ses conditions sont ordes</div>
<div class="verse">Non vaillables en ses depors</div>
<div class="verse">Les gens fait transmuer en pors</div>
</div>

</div>

<p class="c">xxi Glose.</p>

<p>Bacus fut
ung homme
qui premierement
planta vignes
en grece.
Et quant ceulx de
la contree sentirent
la force du vin qui
les enyvroit ilz
disrent que bacus
estoit ung dieu
qui telle force avoit
donnee a la plante.
Si est par bacus
entendue yvresse.
Et pour ce dit au
bon chevalier que
nullement ne se
doibt abandonner
a yvresse/ car c’est
ung tres impacient
vice a tout
noble/ &amp; a homme
qui vueille user
de raison. Et a ce
propos dit ypocras.
Superfluitez
de vins &amp; de
viandes destruisent
le corps &amp; l’ame
&amp; les vertus.</p>


<p class="c">xxi Alegorie</p>

<p>Par le dieu
Bacus pouonz
entendre le peché
de gloutonnie
dont le bon esperit
se doit garder.
De gloutonnie
dit sainct gregoire
es morales que
quant le vice de
gloutonnie prent
a seigneurier la
personne/ elle pert
tout le bien que elle
avoit fait.</p>

<p>Et
quant le ventre
n’est restraint par
abstinences/ toutes
vertus sont
ensemble noyees.
Pour ce dit saint
pol.</p>

<blockquote>
<p lang="la" xml:lang="la">horum finis interitus/
quorum deus
venter est &amp; gloria in confusione
eorum qui terrena
sapiunt. Ad philippenses.
iii. capitulo.</p>
</blockquote>

<div class="chapter"></div>

<h2 class="nobreak" id="c22" title="22. Pygmalion">&nbsp;</h2>

<div class="cc"><img src="images/illu-022.jpg" alt=""></div>
<p class="c">xxii Texte</p>

<div class="flex">
<div class="poetry">
<div class="verse">Ne t’assotes pas de l’ymage</div>
<div class="verse">Pimalion se tu es sage</div>
<div class="verse">Car de tel ymage paree</div>
<div class="verse">Est la beaulté trop comparee.</div>
</div>

</div>

<p class="c">xxii Glose.</p>

<p>Pymalion
fut ung
moult subtil ouvrier
de faire ymages.
Et dit une
fable que pour la
grant vilité que
il veit es femmes
de cidoine il les desprisa
&amp; dist que il feroit
une ymage
ou il n’airoit que redire/
une ymage
de femme tailla de
souveraine beaulté/
quant il eut parfaicte
amour qui
subtillement scet
cueurs ravir le fist estre amoureux de son ymage &amp; pour luy fut agrigé
des maulx d’amours/ plains &amp; clamours a piteux souspirs luy faisoit/
mais l’ymage de pierre ne l’entendoit. Au temple de venus s’en alla pymalion
&amp; tant luy fist devote clamour que la deesse en eut pitié/ &amp; en demonstrance
de ce le brandon que elle tenoit a parluy s’esprint &amp; aluma. Adonc
pour le signe fut joyeux l’amant &amp; vers son ymage s’en va &amp; entre ses
bras le print &amp; tant l’eschaufa a sa chair nue que l’ymage eut vie &amp; a parler
se print &amp; ainsi pymalion eut joye recouvree.</p>

<p>A ceste fable pevent
estre mises maintes expositions &amp; semblablement a toutes aultres fables
et pour ce les firent les poetes affin que les entendemens des hommes se aguisassent
&amp; subtilliassent a y trouver divers propos. Si peult estre entendu
que pymalion desprisa la vilité des femmes folieuses &amp; s’enamoura d’une
pucelle de tresgrant beaulté/ laquelle ne vouloit ou ne pouoit entendre
ses piteux plaingz nonplus que se de pierre fust. L’ymage avoit faicte.
C’est que par penser a ses belles beaultés s’estoit enamouré/ mais en la
parfin tant la pria &amp; tant s’en tint pres que elle l’ayma a sa voulenté &amp;
l’eut a mariage &amp; ainsi eut l’ymage dur comme pierre recouvree vie par
la deesse venus.</p>

<p>Si veult dire que le bon chevalier ne doibt estre assoté
de sy fait ymage en telle maniere qu’il en laisse a suyvir le mestier
d’armes auquel il est obligé par l’ordre de chevalerie. Et a ce propos dit
aptalim/ impartinente chose est a prince de soy assoter de chose qui soit
a reprendre.</p>


<p class="c">xxii Alegorie</p>

<p>L’ymage pymalion
dont
le bon chevalier ne
se doibt assoter
prendrons le peché
de luxure/ dont
l’esperit chevalereux
doit garder
son corps de luxure/
dit sainct hierome
en une epistre.
O feu d’enfer de
qui la busche c’est
gloutonnie/ la flamme
c’est orgueil/
les flamesches
sont corrumpues
parolles/ la fumee
c’est mauvaise renommee/
la cendre
c’est povreté/ &amp; la
fin est le torment
d’enfer. A ce propos
dit sainct pierre
l’apostre.</p>

<blockquote>
<p lang="la" xml:lang="la">Voluptatem existimantes
delicias coinquinationis/
&amp; macule
deliciis affluentes conviviis
suis luxuriantes.
secunde petri. ii. ca.</p>
</blockquote>

<div class="chapter"></div>

<h2 class="nobreak" id="c23" title="23. Diane">&nbsp;</h2>

<div class="cc"><img src="images/illu-023.jpg" alt=""></div>
<p class="c">xxiii Texte</p>

<div class="flex">
<div class="poetry">
<div class="verse">De dianes soyes recors</div>
<div class="verse">Pour l’honnesteté de ton corps</div>
<div class="verse">Car ne luy plaist vie touillie</div>
<div class="verse">Ne deshonneste ne souillie.</div>
</div>

</div>

<p class="c">xxiii Glose.</p>

<p>Dyane c’est
la lune.
et comme il ne est
riens tant maulvais
qui n’ait aulcune
proprieté/ la
lune donne condicion
chaste/ &amp; la
nommerent d’une
dame ainsi nommee
qui fut moult
chaste &amp; tousjours
vierge. Si veult
dire que honnesteté
de corps bien appartient
a bon chevalier.
A ce propos
dit hermes. Celui
ne pourroit estre
de parfait sens qui
en lui n’airoit chasteté.</p>


<p class="c">xxiii Alegorie</p>

<p>Et pour
ramener
les articles de la
foy a nostre propos/
les quelz ne
pourroient prouffiter
au bon esperit
chevalereux prendrons
pour diane
dieu de paradis/
lequel est sans tache
aulcune/
amour de toute
netteté/ &amp; a qui chose
souillee ne
pourroit estre aggreable
au createur
du ciel &amp; de la
terre. Laquelle chose
est necessaire a
croire au bon esperit/
sicomme dit le
premier article de
la foy que dist monseigneur
sainct
pierre.</p>

<blockquote>
<p lang="la" xml:lang="la">Credo in deum patrem
omnipotentem creatorem
celi et terre.</p>
</blockquote>

<div class="chapter"></div>

<h2 class="nobreak" id="c24" title="24. Cérès">&nbsp;</h2>

<div class="cc"><img src="images/illu-024.jpg" alt=""></div>
<p class="c">xxiiii Texte.</p>

<div class="flex">
<div class="poetry">
<div class="verse">La deesse ceres resemble</div>
<div class="verse">Qui les bledz donne &amp; nul n’emble</div>
<div class="verse">Ainsi doibt estre abandonné</div>
<div class="verse">Bon chevalier bien ordonné</div>
</div>

</div>

<p class="c">xxiiii Glose</p>

<p>Ceres fut
une dame
qui trouva l’art
de arer les terres
car devant semoient
les gaignages
sans labourer.
Et pour ce que
plus abondamment
porta la terre apres
ce que elle
eut esté aree disrent
que elle
estoit deesse des
bledz et la terre
nommerent de son
nom. Si veult
dire que ainsi comme
la terre est
abandonnee et large
donnerresse de
tous biens/ doibt
estre aussi le bon
chevalier a toutes
personnes abandonné/
et donner
son ayde et reconforter
selon son
pouoir. et dit aristote.
Soies liberal
donneur &amp; tu
acquerras amis.</p>


<p class="c">xxiiii Allegorie</p>

<p>Ceres a qui
doit ressembler
le bon chevalier
prendrons
pour le benoit
filz de dieu/ que le
bon esperit doibt
ensuivir qui tant
nous a largement
donné de ses haultz
biens. Et en luy
doit estre creu fermement/
sicomme
dit le second article
que dit sainct
Jehan ou il dit.</p>

<blockquote>
<p lang="la" xml:lang="la">Et in jesum christum
filium ejus unicum dominum
nostrum.</p>
</blockquote>

<div class="chapter"></div>

<h2 class="nobreak" id="c25" title="25. Isis">&nbsp;</h2>

<div class="cc"><img src="images/illu-025.jpg" alt=""></div>
<p class="c">xxv Texte.</p>

<div class="flex">
<div class="poetry">
<div class="verse">Toutes vertus entes et plantes</div>
<div class="verse">En toy comme ysis fait les plantes</div>
<div class="verse">Et tous les grains fructifier</div>
<div class="verse">Ainsy doibs tu edifier</div>
</div>

</div>

<p class="c">xxv Glose.</p>

<p>Ysis dient
aussi estre
deesse des plantes
et de cultiveure qui
leur a donné vigueur
et croissance
de multiplier.
pour ce dit au bon
chevalier et donne
comparaison que
ainsy doit il fructifier
en toutes
vertus/ et tout mal
vice eschiver. Et
dit hermes a ce propos.
O homme
se tu sçavoies l’inconvenient
de vice
comme tu t’en garderoies.
Et se le
louyer congnoissoyes
de vaillance
comme tu l’aimerois.</p>


<p class="c">xxv Allegorie</p>

<p>La ou il dit
que a isys
qui est plantureuse
doibt ressembler
pouons entendre
la benoite conception
de jesucrist
par le saint esperit
en la benoicte
vierge marie mere
de toute grace/
de qui les grans
louenges ne pourroient
estre ymaginees ne dittes
entierement/ laquelle
digne conception
doit le bon esperit
avoir entee en soy
et tenir fermement
le digne article sicomme
le dit saint
Jaques le grant.</p>

<blockquote>
<p lang="la" xml:lang="la">Qui conceptus est
de spiritu sancto natus
ex maria virgine.</p>
</blockquote>

<div class="chapter"></div>

<h2 class="nobreak" id="c26" title="26. Midas">&nbsp;</h2>

<div class="cc"><img src="images/illu-026.jpg" alt=""></div>
<p class="c">xxvi Texte.</p>

<div class="flex">
<div class="poetry">
<div class="verse">Ne te tiens pas au jugement</div>
<div class="verse">Midas/ qui mie sagement</div>
<div class="verse">Ne juga/ sy ne t’y conseilles</div>
<div class="verse">Car il eut pour ce d’asne oreilles</div>
</div>

</div>

<p class="c">xxvi Glose</p>

<p>Midas fut
ung roy
qui eut petit entendement/
et dit une
fable que phebus &amp;
pan le dieu des
pastours estrivoient
ensemble &amp; disoit
phebus que le
son de la lire faisoit
plus a louer
que le son du fretel
ou du flajol
et pan soustenoit
l’opposite &amp; disoit
que plus faisoit a
louer celluy du
fretel sur midas
se mirent du jugement
de ce discort/
et apres ce
que tous deux eurent
joué devant
Midas a long
loisir/ il juga que
mieulx valoit le
son du fretel. Si
dit la fable que phebus
qui airé fut
en despit de son rude
jugement luy
fist avoir oreilles
d’asnes en demonstrance que entendement d’asne avoit qui si rudement avoit
jugé. Si peut estre que aucun juga follement contre ung prince qu’il punit
par luy faire porter sur luy aucun signe de fol qui a entendre par les
oreilles d’asne. Si est a entendre ceste fable que bon chevalier ne se doit
tenir a fol jugement non fondé sur rayson ne luy mesmes ne doit estre juge
de folle sentence. A ce propos dit ung philosophe. Le fol est comme la taulpe
qui oyt et n’entent &amp; dyogenes compare le fol a la pierre.</p>


<p class="c">xxvi. Allegorie</p>

<p>Le jugement
midas ou
le bon chevalier
ne se doibt tenir
pouons prendre
pilate/ qui le benoict
filz de dieu
juga a prendre lier
et pendre au gibet
de la croix comme
larron lui qui estoit
pur sans tache.
Si est a entendre/
que bon esperit se
doit garder de jugier
l’innocent : &amp;
doibt croire l’article
que dit sainct
andrieu.</p>

<blockquote>
<p lang="la" xml:lang="la">Passus sub pontio pilato
crucifixus mortuus
et sepultus.</p>
</blockquote>

<div class="chapter"></div>

<h2 class="nobreak" id="c27" title="27. Hercule">&nbsp;</h2>

<div class="cc"><img src="images/illu-027.jpg" alt=""></div>
<p class="c">xxvii Texte</p>

<div class="flex">
<div class="poetry">
<div class="verse">Se as loyaulx compaignons d’armes</div>
<div class="verse">Jusqu’en enfer ou sont les armes</div>
<div class="verse">Tu dois aller secourir les</div>
<div class="verse">Au besoing com fist hercules</div>
</div>

</div>

<p class="c">xxvii Glose</p>

<p>Dit une fable
que pirotheus
et theseus
allerent en enfer
pour proserpine
rescourre que pluto
eut ravie : et mal
habillez y eussent
esté se hercules qui
leur compaignon
yre ne les eust secourus/
qui tant
y fist d’armes que
tous les infernaulx
mist en effroy.
Et a cerberus
le portier d’enfer
couppa les
chaines. si veult
dire que le bon chevalier
ne doibt
faillir a son loyal
compaignon pour
doubte de peril quel
qu’il soit/ car loyalle
compaignie
doibt estre une
mesme chose. Et
pitagoras dit.
Tu dois garder
l’amour de ton
amy diligemment.</p>


<p class="c">xxvii Allegorie</p>

<p>Ce que l’auctorité
dit
que il doit secourir
ses loyaulx
compaignons d’armes
jusques en
enfer pouons entendre
la benoite
ame de jesuchrist
qui tira hors les
bonnes ames des
sains patriarches
et prophetes
qui au lymbe
estoient et par exemple
doit faire
le bon esperit et
traire a soy toutes
vertus &amp; croire
l’article sicomme
le dit saint philippe.</p>

<blockquote>
<p lang="la" xml:lang="la">Descendit ad inferna.</p>
</blockquote>

<div class="chapter"></div>

<h2 class="nobreak" id="c28" title="28. Cadmus">&nbsp;</h2>

<div class="cc"><img src="images/illu-028.jpg" alt=""></div>
<p class="c">xxviii Texte</p>

<div class="flex">
<div class="poetry">
<div class="verse">Aymes &amp; prises cadmus</div>
<div class="verse">Et ses disciples chiers tenus</div>
<div class="verse">Soient de toy/ car la fontaine</div>
<div class="verse">Gaigna du serpent a grant peine.</div>
</div>

</div>

<p class="c">xxviii Glose.</p>

<p>Cadmus
fut ung
moult noble &amp; fonda
thebes qui cité
fut de moult grant
renommee/ l’estude
y mist/ &amp; luy
mesmes fut moult
lettré &amp; de grant
science. Et pour
ce dit la fable que
il dompta le serpent
a la fontaine/ c’est
a entendre science
et sagesse qui tousjours
sourt.</p>

<p>Le
serpent est noté
pour la peine &amp; travail
qu’il convient
a l’estudiant dompter
ains qu’il ait
science acquise/ &amp;
dit la fable que luy
mesmes devint serpent/
qui est a entendre
que corrigeur
&amp; maistre
fut des autres. si
veult dire othea
que le bon chevalier
doibt aymer
et honorer les
clercz lettrez qui
sont fondez en sciences.
A ce propos
dit Aristote a Alixandre/
honorez
sapience &amp; la fortifiez
par bons
maistres.</p>


<p class="c">xxviii Alegorie</p>

<p>Cadmus
qui dompta
le serpent a la
fontaine que le bon
chevalier doibt
aymer pouons entendre
la benoicte
humanité de jesuchrist
qui dompta
le serpent/ &amp; gaigna
la fontaine
c’est la vie de ce
monde qu’il passa
a grant peine &amp; a
grant travail/ dont
il eut parfaicte victoire
quant il resuscita au tiers
jour. Sicomme dit
sainct thomas.</p>

<blockquote>
<p lang="la" xml:lang="la">Tertia die resurrexit
a mortuis.</p>
</blockquote>

<div class="chapter"></div>

<h2 class="nobreak" id="c29" title="29. Io">&nbsp;</h2>

<div class="cc"><img src="images/illu-029.jpg" alt=""></div>
<p class="c">xxix Texte</p>

<div class="flex">
<div class="poetry">
<div class="verse">Moult te delictes au sçavoir</div>
<div class="verse">Yo/ plus qu’en nul aultre avoir</div>
<div class="verse">Car par ce pourras moult aprendre</div>
<div class="verse">Et du bien largement comprendre.</div>
</div>

</div>

<p class="c">xxix Glose.</p>

<p>Yo fut
une damoiselle
fille du
roy ynacus qui
moult fut de grant
sçavoir et trouva
maintes manieres
de lettres qui
devant n’avoient
esté veues/ combien
que aulcunes
fables disent que
yo fut amye jupiter
&amp; que vache devint
&amp; puis femme
commune fut/
mais comme les
poetes aient mussé
verité soubz
couverture de fable
peult estre entendu
que jupiter
l’ayma/ c’est a entendre
les vertus
de jupiter qui en elle
furent elle devint
vache/ car sicomme la vache qui donne lait lequel est doulx &amp; nourrissant
elle donna par les lettres que elle trouva doulce nourriture a l’entendement/
ce que elle fut femme commune peult estre entendu que son sens fut
commun a tous comme lettres sont communes a toutes gens. Pource dit
que le bon chevalier doibt moult aymer yo qui peult estre entendu pour
lettres &amp; escriptures &amp; les hystoires des bons que le bon chevalier doibt
voulentiers ouyr racompter &amp; lyre &amp; dont l’exemple luy peult estre vaillable.
A ce propos dit Hermes. Qui s’efforce de acquerir science &amp; bonnes
meurs/ il trouve ce qui luy plaist en ce monde &amp; en l’autre.</p>


<p class="c">xxix Alegorie</p>

<p>Yo qui est
notee par
lettres &amp; escriptures
nous pouons
entendre que le bon
esperit se doibt delicter
a lyre les
sainctes escriptures
&amp; les avoir escriptes
en sa pensee
&amp; par ce pourra
apprendre a
monter au ciel avec
jesuchrist par
bonnes oeuvres et
saincte contemplation/
et croire le digne
article que dist
sainct Barthelemy.</p>

<blockquote>
<p lang="la" xml:lang="la">Ascendit ad celos
sedet ad dexteram dei
patris omnipotentis.</p>
</blockquote>

<div class="chapter"></div>

<h2 class="nobreak" id="c30" title="30. Mercure">&nbsp;</h2>

<div class="cc"><img src="images/illu-030.jpg" alt=""></div>
<p class="c">xxx Texte.</p>

<div class="flex">
<div class="poetry">
<div class="verse">Gardes en quelque lieu que soyes</div>
<div class="verse">Qu’endormi des flageolz ne soyes</div>
<div class="verse">Mercurius/ qui souef chante</div>
<div class="verse">Les gens o son flageol enchante</div>
</div>

</div>

<p class="c">xxx Glose.</p>

<p>Dit une fable
que
quant jupiter aymoit
yo la belle
que juno en fut en
moult grant suspicion/
et du ciel
descendit en une
nuee pour son mary
surprendre au
fait/ mais quant
jupiter la veit venir
il mua s’amie
en une vache/
mais juno n’en fut
pourtant hors de
pensee/ ains la vache
luy demanda
en don et jupiter
maulgré son courage
luy ottroya
comme celuy qui refuser ne luy osa pour doubte de suspicion. Adonc juno
a argus son vachier qui cent yeulz avoit bailla la vache a garder/ et
tousjours la guettoit. Mais le dieu mercurius par le commandement
jupiter print son flagol qui souef chante/ et tant corna a l’oreille argus que
de tous ses cent yeulx l’un apres l’autre l’endormit puis luy osta la vache
&amp; le chief luy trencha. L’exposicion de ceste fable peult estre que aucun
puissant homme ayma une damoiselle que sa femme voulut avoir pour guetter
que son mari n’y peust advenir/ et grans gardes y myst &amp; cler voyans
qui peult estre noté par les yeulx argus/ mais l’amant par personne malicieuse
et bien parlante fist tant faire que les gardes se consentirent a rendre
s’amye ainsi furent endormis par le flagol mercurius et eurent le
chief trenchié. Pour ce dit au bon chevalier que a tel flagol ne se doibt
laisser endormir que il ne soit desrobé de ce que il doit bien garder. Et a
ce propos dit hermes/ gardez vous de ceulx qui se gouvernent par malice.</p>


<p class="c">xxx Allegorie.</p>

<p>Par les flagolz mercurius
pouons entendre
que par l’ancien
ennemy le bon
esperit ne soit deceu
d’aulcune incredulité
sur la
foy ou aultrement.
Et doibt croire
fermement l’article
que dit Sainct
mathieu l’evangeliste
qui dit que nostreseigneur
vendra
juger les
vifz et les mors
ou il dit.</p>

<blockquote>
<p lang="la" xml:lang="la">Inde venturus judicare
vivos &amp; mortuos.</p>
</blockquote>

<div class="chapter"></div>

<h2 class="nobreak" id="c31" title="31. Pyrrhus">&nbsp;</h2>

<div class="cc"><img src="images/illu-031.jpg" alt=""></div>
<p class="c">xxxi Texte.</p>

<div class="flex">
<div class="poetry">
<div class="verse">Croy que pirrus ressemblera</div>
<div class="verse">Son pere et encor troublera</div>
<div class="verse">Ses ennemis par grever les</div>
<div class="verse">La mort vengera d’achiles</div>
</div>

</div>

<p class="c">xxxi Glose.</p>

<p>Pirrus fut
filz achilles
et bien ressembla
son pere de
force et de hardement.
Et apres
la mort de son pere
vint sur troye
et moult asprement
venga le pere
&amp; moult dommaga
les troyens.
pour ce dit au bon
chevalier que se
il a meffait au
pere que il se garde
du filz quant
en aage sera/ car
se le pere a esté
vaillant semblablement
doibvera
estre le filz. A ce
propos dit ung
sage. La mort du
pere attrait la
vengance du filz.</p>


<p class="c">xxxi Allegorie</p>

<p>La ou il dit
que pirrus
ressemblera son
pere pouons entendre
le sainct
esperit/ lequel procede
du pere en qui
doit croire le bon
esperit sicomme dit
Saint jaques le
myneur.</p>

<blockquote>
<p lang="la" xml:lang="la">Credo in spiritum
sanctum.</p>
</blockquote>

<div class="chapter"></div>

<h2 class="nobreak" id="c32" title="32. Cassandre">&nbsp;</h2>

<div class="cc"><img src="images/illu-032.jpg" alt=""></div>
<p class="c">xxxii Texte.</p>

<div class="flex">
<div class="poetry">
<div class="verse">Frequente le temple &amp; honneures</div>
<div class="verse">Le dieu des cieulx en toutes heures</div>
<div class="verse">Et de cassandra tien l’usage</div>
<div class="verse">Se tu veulx estre tenu sage</div>
</div>

</div>

<p class="c">xxxii Glose</p>

<p>Cassandra
fut fille
au roy priam/ et
moult fut bonne
dame &amp; devote en
leur loy les dieux
servoit et le temple
hantoit &amp; pou parloit
sans necessité :
&amp; quant parler
luy convenoit elle
ne disoit chose qui
veritable ne fust
ne en mensonge
ne fut oncques
trouvee trop fut
saige cassandra/
pour ce dit au bon
chevalier que a
celle doibt ressembler/
car parolle
mensongiere est
moult a reprendre
en bouche de
chevalier/ si doit
dieu servir et le temple
honnourer c’est
a entendre l’eglise
et ses ministres.
Et dit pitagoras
treslouable chose
est servir a dieu &amp;
sanctifier ses sains.</p>


<p class="c">xxxii Allegorie</p>

<p>L’auctorité
dit que le
temple doibt frequenter
le bon chevalier
par semblable
cas doit faire
le bon esperit et
doit avoir singuliere
devocion en
saincte eglise catholicque
et en la
communion des
saintz sicomme dit
l’article/ que dit
Sainct simon.</p>

<blockquote>
<p lang="la" xml:lang="la">Sanctam ecclesiam
catholicam sanctorum
communionem.</p>
</blockquote>

<div class="chapter"></div>

<h2 class="nobreak" id="c33" title="33. Neptune">&nbsp;</h2>

<div class="cc"><img src="images/illu-033.jpg" alt=""></div>
<p class="c">xxxiii Texte.</p>

<div class="flex">
<div class="poetry">
<div class="verse">Se tu vas moult souvent par mer</div>
<div class="verse">Tu dois neptunus reclamer</div>
<div class="verse">Et bien dois celebrer sa feste</div>
<div class="verse">Affin qu’il te gard de tempeste</div>
</div>

</div>

<p class="c">xxxiii Glose</p>

<p>Neptunus
selon la loy
des payens estoit
appellé le dieu de
la mer. Et pour
ce disoit au bon
chevalier que il le
deveroit servir affin
que il luy fust
secourable/ sur
mer si est a entendre
que les chevaliers
qui souvent
vont en maintz
voyages en mer
ou autres divers
perilz ont plus necessité
d’estre devotz
&amp; servir dieu
et les sainctz que
aultres gens/ affin
que au besoing
leur soient secourables/
et aydans
et doivent prendre
singuliere devocion
a aucun sainct
par devotes oraisons/
par quoy ilz
se reclament a luy
en leur besoing &amp;
comme il ne suffist
pas seulement
oraison de
bouche/ dit ung
sage. Je ne repute
mie dieu estre
seulement servi par
parolles mais par
bonnes oeuvres et
bonne vie mener.</p>


<p class="c">xxxiii Allegorie</p>

<p>Neptunus
que le bon
chevalier doit reclamer
se il va
souvent par mer
prendrons que le
bon esperit qui est
continuellement
en la mer du monde
doit reclamer
devotement son
createur &amp; prier que
se il luy doint vivre
que il puisse
avoir remission
de ses pechez/ et
doibt croire l’article
que dit Sainct
jude.</p>

<blockquote>
<p lang="la" xml:lang="la">Remissionem peccatorum.</p>
</blockquote>

<div class="chapter"></div>

<h2 class="nobreak" id="c34" title="34. Atropos">&nbsp;</h2>

<div class="cc"><img src="images/illu-034.jpg" alt=""></div>
<p class="c">xxxiiii Texte</p>

<div class="flex">
<div class="poetry">
<div class="verse">Ayes a toute heure regard</div>
<div class="verse">A attropos et a son dart</div>
<div class="verse">Qui fiert et n’espargne nul ame</div>
<div class="verse">Ce te fera penser de l’ame</div>
</div>

</div>

<p class="c">xxxiiii Glose</p>

<p>Les poetes
appellerent
la mort attropos
pource veult dire
au bon chevalier
que il doit penser
que tousjours ne
vivra mie en cestui
monde mais
tost s’en partira/
si doit plus user
des vertus de l’ame
que soy delicter
es vices du corps.
Et a ce doit tout
chrestien penser affin
qu’il ait a memoire
la promission
de l’ame qui
durera sans fin.
Et a ce propos dit
pitagoras que ainsi
comme nostre commandement
vient
de dieu/ convient
que nostre fin y
soit.</p>


<p class="c">xxxiiii Allegorie</p>

<p>La ou dit au
bon chevalier
que il ait regard
a attropos
qui est notee la
mort semblablement
doibt avoir
le bon esperit/ qui
par les merites de
la passion de nostre
seigneur jesucrist
doit avoir ferme
esperance avec la
peine et diligence
que il mettra a
avoir paradis en
la fin. Et doibt
croire fermement
que il ressuscitera
au jour du jugement/
et aura
vie pardurable/
se il le dessert comme
dit le dernier
article que dit saint
Mathias.</p>

<blockquote>
<p lang="la" xml:lang="la">Carnis resurrectionem
vitam eternam.
Amen.</p>
</blockquote>

<div class="chapter"></div>

<h2 class="nobreak" id="c35" title="35. Bellérophon">&nbsp;</h2>

<div class="cc"><img src="images/illu-035.jpg" alt=""></div>
<p class="c">xxxv Texte.</p>

<div class="flex">
<div class="poetry">
<div class="verse">Bellorophon soit exemplaire</div>
<div class="verse">En tous les faitz que tu veulz faire</div>
<div class="verse">Qui mieulx ayma vouloir mourir</div>
<div class="verse">Que desloyauté encourir</div>
</div>

</div>

<p class="c">xxxv Glose.</p>

<p>Bellorophon
fut
ung chevalier de
moult grant beauté
&amp; plain de loiauté
sa marrastre
fut forment esprinse
de s’amour/
mais pour ce que
il ne voulut consentir
sa voulenté/
elle fist tant que
il fut condemné
a estre devoré des
fieres bestes/ &amp; il
ayma mieulx eslire
la mort que
faire desloyauté
si dit au bon chevalier
que pour
doubte de mort encourir
ne doibt
faire desloyauté.
A ce propos dit
hermes/ tu doibs
mieulx vouloir
mourir sans cause
que faire desconvenue
ne desloyaulté.
Or vendrons
a desclairer
les commandemens
de la loy/ &amp; y prendrons
allegorie a
nostre propos.</p>


<p class="c">xxxv Allegorie</p>

<p>Bellorophon
qui
tant fut plain de
loyaulté peult noter
dieu de paradis/
et comme sa
digne misericorde
nous ait esté
et soit plaine de
loyaulté nous y
pouons prendre le
premier commandement
qui dit. Tu
n’adoureras point
dieux estranges/
C’est a dire ce dit
sainct augustin l’onneur
qui est appellé
latrye tu ne la
porteras ne a ydole
ne a ymage ne
a semblance ne a
quelconque creature/
car c’est honneur
deue tant seulement
a dieu/ en
ce commandement
est deffendu toute
ydolatrie de cecy
parle nostre seigneur
en l’evangile.</p>

<blockquote>
<p lang="la" xml:lang="la">Dominum deum
tuum adorabis &amp; illi
soli servies. Mathei
quarto capitulo.</p>
</blockquote>

<div class="chapter"></div>

<h2 class="nobreak" id="c36" title="36. Memnon">&nbsp;</h2>

<div class="cc"><img src="images/illu-036.jpg" alt=""></div>
<p class="c">xxxvi Texte</p>

<div class="flex">
<div class="poetry">
<div class="verse">Menimom ton loyal cousin</div>
<div class="verse">Qui a tout besoing t’est voisin</div>
<div class="verse">Et tant t’ayme/ tu le doibs aymer</div>
<div class="verse">Et pour son besoing toy armer</div>
</div>

</div>

<p class="c">xxxvi Glose</p>

<p>Menimom
fut cousin
Hector &amp; de la
lignee aux troyens
&amp; quant hector
estoit es fiers estours
&amp; es batailles
ou maintesfois
durement
estoit empressé de
ses ennemis menimom
qui tant
fut vaillant chevalier
le suyvoit
de pres si secouroit
hector et departoit
les grans presses
&amp; bien y parut
car quant achiles
l’eut en trahyson
occis menimom
navra durement
achiles &amp; l’eust occis
se bref secours
ne luy fust venu.
Pource dit au bon
chevalier que il le
doibt aymer &amp; secourir a son besoing &amp; est a entendre que tout prince et
bon chevalier qui ait parent quelque petit ou povre qu’il soit bon &amp; loyal
le doibt aymer &amp; le doibt porter en ses affaires/ &amp; par especial quant le
sent estre loyal a soy/ &amp; avient aulcunes fois que ung grant prince est
plus aymé &amp; plus loyaument de son povre parent que du bien puissant
et a ce propos dit le philosophe Rabion/ multiplie tes amys/ car ilz te
seront secourables.</p>


<p class="c">xxxvi Alegorie</p>

<p>Menimom
le loyal
cousin pouons encor
prendre dieu de
paradis qui bien nous
a esté loyal cousin
de prendre nostre
humanité auquel
nous ne pourrons
guerdonner/ si y pouons
prendre le .ii. commandement
qui dit.
Tu ne prendras
pas le nom de dieu
en vain/ c’est a dire
ce dit sainct augustin.
Tu ne jureras
point deshonnestement
ne sans
cause ne pour coulourer
faulcesté
car il ne peult
estre plus grant
abusion que de amener
en tesmoignage
de faulceté la
souveraine &amp; tres
ferme verité/ &amp; en
ce commandement
est deffendue toute
mensonge/ tout
parjure/ &amp; tout blaspheme.
A ce propos
dit la loy.</p>

<blockquote>
<p lang="la" xml:lang="la">Non habebit dominus
insontem eum qui assumpserit
nomen domini dei
sui frustra. xx. capitulo.</p>
</blockquote>

<div class="chapter"></div>

<h2 class="nobreak" id="c37" title="37. Laomédon">&nbsp;</h2>

<div class="cc"><img src="images/illu-037.jpg" alt=""></div>
<p class="c">xxxvii Texte</p>

<div class="flex">
<div class="poetry">
<div class="verse">Avise toy ains que parolle</div>
<div class="verse">De grant menace nice &amp; fole</div>
<div class="verse">De ta bouche ysse par trop dire</div>
<div class="verse">Et en leomedon te mire</div>
</div>

</div>

<p class="c">xxxvii Glose</p>

<p>Leomedon
fut roy de
troye &amp; pere priam/
et quant jason hercules
&amp; ses compaignons
alloyent en
colcos pour la
toison d’or querre
et ilz furent arrivez
&amp; descenduz au
port de troye pour
eulx refreschir
sans nul mal faire
a la contree/ adonc
leomedon comme
mal advisé les
envoya par ses
messagiers laidement
conraier de
sa terre et fort menacer
se tost ne
vuydoient dont
les barons gregoys
par icelluy
conraiement se tindrent
tant estre injuriez que apres s’en ensuyvit la premiere destruction
de troye.</p>

<p>Pource veult dire au bon chevalier que comme parolle de
menace soit layde &amp; vilaine doibt estre moult pesee ains qu’elle soit dicte/
car maintz grans maulx en sont souvent ensuyvis. A ce propos dit
le poete Omer. Celuy est sage qui sa langue scet refrener.</p>


<p class="c">xxxvii Alegorie</p>

<p>Comme
parolle
de grant menace
viengne de arrogance
&amp; briser commandement
soit aussi
oultrecuidance
pouons prendre que
nul ne doit briser
les festes/ car c’est
contre le commandement
qui dit. Souvienne
toy de sanctifier
le jour du
sabbat/ parquoy
nous est commandé
dit sainct augustin
que le dimenche nous
festons en lieu du
sabbat aux juifz
nous le devons solenniser
en repos
de corps &amp; en cessant
de toutes oeuvres
serviles &amp; en
repos de l’ame en
cessant de tous pechez/
&amp; de ce repos
parle ysaÿe le prophete.</p>

<blockquote>
<p lang="la" xml:lang="la">Quiescite agere perverse/
discite benefacere.</p>
</blockquote>

<div class="chapter"></div>

<h2 class="nobreak" id="c38" title="38. Pyrame">&nbsp;</h2>

<div class="cc"><img src="images/illu-038.jpg" alt=""></div>
<p class="c">xxxviii Texte</p>

<div class="flex">
<div class="poetry">
<div class="verse">Ne cuydes pas estre certain</div>
<div class="verse">Ainçoys la verité atain</div>
<div class="verse">Pour ung pou de presumption</div>
<div class="verse">Piramus t’en fait mention</div>
</div>

</div>

<p class="c">xxxviii Glose</p>

<p>Piramus
fut ung
jouvencel de la cité
de babilone et
quant il n’avoit que
vii. ans d’aage
amour le navra
de son dart &amp; fut
espris de l’amour
tisblé belle damoiselle
&amp; gente &amp;
sa pareille d’aage.
Et pour la grant
frequentence des
deux amans ensemble
fut apperceue
leur grant amour
&amp; par ung serf fut
accusee a la mere a la damoiselle qui sa fille print &amp; enferma en ses chambres
&amp; dist que bien la garderoit de hanter piramus grant fut la douleur des
deux enfans pour celle cause &amp; leurs plains &amp; pleurs moult piteux long
dura celle prison/ mais au feur que leur aage croissoit embrasoit en eulx
l’amoureuse estincelle qui pour longue absence point n’estaignoit/ mais comme
entre les palais aux parens aux deux amans n’eust que une paroy
tisblé ung jour avisa la paroy crevee par ou on veoit la lueur de l’autre
part/ adonc le mordant de sa sainture ficha par la creveure affin que son
amy l’apperceust ce que il fist assez briefment &amp; la firent souvent leurs assemblees
les deux amans a moult piteuses complaintes/ a la parfin comme par
trop aymer contrains fut leur accord tel que la nuit au premier somme se embleroient
de leurs parens &amp; devoient assembler soubz ung murier blanc hors de la cité sur une fontaine
ou en leur enfance souloient jouer quant tisblé fut venue a la fontaine seule &amp; paoureuse
adonc ouyt ung lyon venir moult roidement dont elle plaine de paour s’en fuyt cacher en
ung buisson au plus prochain/ mais en la voye luy cheut sa blanche guimple mais toute
l’eut souillee &amp; ensenglantee le lyon qui sur eut vomy l’entraille des bestes que il eut devorees.
Oultre mesure fut grande la douleur Piramus qui cuyda s’amye estre devoree des fieres bestes
dont apres moult piteux regretz se occist de son espee. Tisblé saillit du buisson/ mais
quant elle entendit les souspirs de son amy qui mouroit &amp; veit l’espee &amp; le sang adonc par grant
douleur sur son amy cheut qui a elle parler ne peult/ &amp; apres plusieurs grans plains/ regretz
et pasmoisons se occist de la mesme espee/ &amp; dit la fable que pour icelle pitié devint lors la
mure noire qui souloit estre blanche. Et pource que par petite achoison advint si grande male
adventure dit au bon chevalier que a petite enseigne ne doibt donner grant foy. A ce propos
dit ung sage. Ne te rendz mye certain des choses qui sont en doubte ains que tu ayes faicte
convenable informacion.</p>


<p class="c">xxxviii Allegorie</p>

<p>De ce que
il dit ne
cuide estre certain
pouons noter l’ignorance
que avons
en enfance ou nous
sommes soubz la
correction de pere
et de mere &amp; pour
les biens fais que
nous recepvons
de eulx pouons entendre
le quart commandement
qui dit
honnores pere &amp; mere/
lequel expose
sainct augustin en
disant que nous devons
nos parens
honnorer en deux
manieres en leur
portant deue reverence
&amp; en leur administrant
leurs
necessitez/ a ce propos
dit le sage.</p>

<blockquote>
<p lang="la" xml:lang="la">Honora patrem tuum
et genitus matris tue
ne obliviscaris. ecclesiastici.
vii. capitulo.</p>
</blockquote>

<div class="chapter"></div>

<h2 class="nobreak" id="c39" title="39. Esculape">&nbsp;</h2>

<div class="cc"><img src="images/illu-039.jpg" alt=""></div>
<p class="c">xxxix Texte</p>

<div class="flex">
<div class="poetry">
<div class="verse">Croy pour la santé de ton corps</div>
<div class="verse">D’esculapion les rapors</div>
<div class="verse">Et nompas de l’enchanteresse</div>
<div class="verse">Circés/ qui trop est tromperesse.</div>
</div>

</div>

<p class="c">xxxix Glose</p>

<p>Esculapius
fut ung
moult sage clerc
qui trouva la science
de medecine
&amp; en fist livres/ &amp;
pour ce dit au bon
chevalier que il
croye ses rapors
sur sa santé/ c’est
a dire se il a besoing
que il se tourne
vers les mires
et medecins/ nonmie
es sors de circés
qui fut enchanteresse/
&amp; peult
estre dit pour
ceulx qui en leurs
maladies usent
de sors/ de charmes
&amp; d’enchantemens
&amp; cuident par
ce avoir garison
qui est chose deffendue
&amp; contre les
commandemens de
saincte eglise &amp; dont
nul bon chrestien
ne doibt user/ platon
repudia &amp; ardit
les livres d’enchantemens &amp; de
sors fais sur medecine
dont ung
temps avoient usé
et approuva &amp; se
tint a ceulx de science
raisonnable
&amp; de experience.</p>


<p class="c">xxxix Alegorie</p>

<p>Pour esculapion
qui
fut phisicien &amp; mire
pouons entendre
le quint commandement
qui dit. Tu
n’occiras point/
c’est a dire ne de
cueur/ ne de langue
ne de main/ &amp; si est
deffendue toute
violence percussion
&amp; corporelle blesseure
&amp; n’est ici deffendu
aux princes
aux juges &amp; aux
maistres de justice
mettre a mort
les malfaicteurs
mais tant seulement
a ceulx qui
n’en ont point de
auctorité/ mais que
en cas de necessité
la ou ung homme
ne pourroit aultrement
eschaper auquel
cas les drois
seuffrent bien tuer
aultruy en son
corps deffendant
aultrement non.
A ce propos dit l’evangile.</p>

<blockquote>
<p lang="la" xml:lang="la">[Qui gladio
occiderit oportet eum in
gladio
occidi. Luce
xiii. cap.]</p>
</blockquote>

<div class="chapter"></div>

<h2 class="nobreak" id="c40" title="40. Achille">&nbsp;</h2>

<div class="cc"><img src="images/illu-040.jpg" alt=""></div>
<p class="c">xl Texte.</p>

<div class="flex">
<div class="poetry">
<div class="verse">A cil a qui trop as meffait</div>
<div class="verse">Qui ne s’en peult venger de fait</div>
<div class="verse">Ne t’y fies/ car mal en prent</div>
<div class="verse">La mort achilles le t’aprent</div>
</div>

</div>

<p class="c">xl Glose.</p>

<p>Achilles
fist moult
de griefz aux troiens
&amp; au roy priam
occist plusieurs de
ses enfans hector
troylus &amp; autres
dont haÿr le devoit/
non obstant
ce achilles se fya
en la royne hecuba
femme priam
a qui il eut occis
ses enfans par trahison
et alla par
nuit parler a elle
pour traicter du
mariage de polixene
sa fille et de luy
&amp; la fut occis
par paris &amp; ses compaignons
par le commandement de
la royne sa mere
au temple apolin
pour ce dit au bon
chevalier que ne se
doibt fyer en son
ennemy a qui trop
a meffait sans
faire a luy paix
ne aulcune amende.
A ce propos dit
ung sage/ garde
toy des aguetz de
ton ennemy qui
vengier ne se
peult.</p>


<p class="c">xl Allegorie.</p>

<p>Comme en
celluy a qui
as meffait ne te
doibs fier. Nous
prendrons que comme
nous devons
doubter les vengances
de dieu
soit necessaire tenir
le commandement
qui dit. Tu
ne feras de meschief/
c’est a dire de
adultere ne de fornicacion/
et si est
defendu ce dit ysodore
toute illicite
couple charnelle
qui n’est en cas de mariage
et tout desordonné
usage des
membres genitales.
A ce propos
dit la loy.</p>

<blockquote>
<p lang="la" xml:lang="la">Morte moriantur
mechus et adultera
levitici. xx. ca.</p>
</blockquote>

<div class="chapter"></div>

<h2 class="nobreak" id="c41" title="41. Busierres">&nbsp;</h2>

<div class="cc"><img src="images/illu-041.jpg" alt=""></div>
<p class="c">xli Texte.</p>

<div class="flex">
<div class="poetry">
<div class="verse">Ne ressembles mie busierres</div>
<div class="verse">Qui trop plus mauvais que lierres</div>
<div class="verse">Sa cruaulté fait a reprendre</div>
<div class="verse">A telz faitz ne te vueilles prendre</div>
</div>

</div>

<p class="c">xli Glose</p>

<p>Busierres
fut ung
roy de merveilleuse
cruaulté et
moult se delectoit
en l’occision des
hommes/ et de fait
luymesmes en
ses temples les
occisoyt de couteaulz
et en faisoit
sacrifice a ses dieux.
Pour ce dit
au bon chevalier
que nullement ne
se doit delecter en
l’occision de humaine
creature.
Car telle cruaulté
est contre
dieu contre nature
et contre toute
bonté. A ce propos
dit socrates au
bon conseillier se
ton prince est cruel
tu le dois amoderer
par bons exemples.</p>


<p class="c">xli Allegorie.</p>

<p>Busierres
qui fut homicide
&amp; contraire
a humaine nature/
pouons noter
la defence que
nous fait le commandement
qui
dit/ tu ne feras
point larcin/ et si
est defendu ce que
dit Sainct augustin
toute illicite
usurpacion des
choses d’aultruy
tout sacrilege
toute rapine toute
chose tollue par
force/ &amp; par seigneurie
sur le peuple
sans raison. A ce
propos dit saint
pol l’apostre.</p>

<blockquote>
<p lang="la" xml:lang="la">Qui furabatur jam
non furetur. ad epheseos.
iiii. ca.</p>
</blockquote>

<div class="chapter"></div>

<h2 class="nobreak" id="c42" title="42. Léandre">&nbsp;</h2>

<div class="cc"><img src="images/illu-042.jpg" alt=""></div>
<p class="c">xlii Texte</p>

<div class="flex">
<div class="poetry">
<div class="verse">N’ayes pas si chier ta plaisance</div>
<div class="verse">Que trop mettes en grant balance</div>
<div class="verse">Ta vie/ que tu doibs aymer</div>
<div class="verse">Lehander est peri en mer.</div>
</div>

</div>

<p class="c">xlii Glose</p>

<p>Lehander
fut ung
damoisel qui trop
aymoit de grant
amour Hero la
belle/ &amp; comme il y
eust ung bras de
mer entre les manoirs
aux deux
amans le passoit
lehander tout a nage
par nuyt moult
souventesfois
pour sa dame
veoir qui pres du
rivage avoit son
chasteau affin que
leur amour ne
fust apperceue/
mais il advint que
ung grant orage
de temps leva qui
par plusieurs
jours dura la
marine qui destournoyt
la joye des
amans. Si advint
une nuyt que lehander contraint de trop grant desir se mist en la mer au
temps de l’orage &amp; la fut sy loing porté par les vagues perilleuses que
il luy convint perir piteusement/ Hero qui fut de l’autre part en grant soucy
pour son amy quant elle veit le corps venir flotant au rivage adonc
estrainte d’une merveilleuse douleur se getta en la mer &amp; en embrassant
le corps pery elle fut noyee. Pource dit au bon chevalier que tant ne
doibt aymer son delit que pour ce doye mettre sa vie en trop grant aventure.
Si dit ung sage. je me esmerveille de ce que je voy tant de perilz souffrir
pour le delit du corps/ &amp; faire si petite pourveance a l’ame qui est perpetuelle.</p>


<p class="c">xlii Alegorie.</p>

<p>Comme
l’auctorité
deffend que il
n’ait si chiere sa
plaisance peult
estre entendu le commandement
qui dit.
Tu ne parleras
point faulx tesmoignages
contre
ton prochain.
Et si est deffendu
ce dit sainct augustin
toute faulse
accusation/ murmuration/
detraction/
tout faulx
rapport/ &amp; diffamation
d’aultruy
&amp; est assavoir ce
dit ysodore que le
faulx tesmoing
fait villanie a
trois parties/ c’estassavoir
a dieu que
il despite en le parjurant/
au juge que
il desçoyt en mentant/
&amp; a son prochain
que il blesse
en faulcement contre
luy deposant.
Et pour ce dit l’escripture.</p>

<blockquote>
<p lang="la" xml:lang="la">Testis falsus non
erit impunitus/ &amp; qui loquitur
mendacia non
effugiet. Proverbiorum.
xix. capitulo.</p>
</blockquote>

<div class="chapter"></div>

<h2 class="nobreak" id="c43" title="43. Hélène">&nbsp;</h2>

<div class="cc"><img src="images/illu-043.jpg" alt=""></div>
<p class="c">xliii Texte</p>

<div class="flex">
<div class="poetry">
<div class="verse">Rens helaine s’on la demande</div>
<div class="verse">Car en grant meffait gist amende</div>
<div class="verse">Et mieulx vault tost paix consentir</div>
<div class="verse">Que tard venir au repentir</div>
</div>

</div>

<p class="c">xliii Glose.</p>

<p>Helayne
fut femme
au roy menelaus
&amp; ravie par paris
en grece/ &amp; quant
les grecz furent
venus sur
troye a grant armee
pour la vengeance
d’icelluy
fait/ ains qu’ilz
meffeissent a la
terre ilz requirent
que helayne leur
fust rendue &amp; amende
leur fust faicte
de celle offence ou
si non ilz destruiroient
le pays/ et
pource que riens
n’en voulurent faire
les troyens s’en ensuyvit le grant meschief qui depuis leur advint/ pour
ce veult dire au bon chevalier que se il a folie encouvenancee mieulx lui
vault la delaisser &amp; faire paix que la poursuyvre que mal ne luy en aviengne.
pour ce dit le philosophe Platon. Se tu as fait injure a qui que ce
soit tu ne doibs estre aise jusques a tant que tu soyes a luy accordé et fait
paix.</p>


<p class="c">xliii Alegorie.</p>

<p>Helayne
qui doit
estre rendue peult
estre entendu le commandement
qui dit.
Tu ne desireras
point la femme de
ton prochain par
quoy est deffendu
ce dit sainct augustin
la pensee
&amp; la voulenté de
faire fornication
dont le fait est deffendu
devant par
le. vi. commandement/
car dit nostreseigneur
en l’evangile.</p>

<blockquote>
<p lang="la" xml:lang="la">Qui viderit mulierem
ad concupiscendam
eam jam mechatus
est in corde suo. Matthei.
vi. capitulo.</p>
</blockquote>

<div class="chapter"></div>

<h2 class="nobreak" id="c44" title="44. Aurore">&nbsp;</h2>

<div class="cc"><img src="images/illu-044.jpg" alt=""></div>
<p class="c">xliiii Texte</p>

<div class="flex">
<div class="poetry">
<div class="verse">Ne ressemble pas la deesse</div>
<div class="verse">Aurora qui rent grant leesse</div>
<div class="verse">Aux aultres quant vient a son heure</div>
<div class="verse">Et pour soy tient tristesse &amp; pleure.</div>
</div>

</div>

<p class="c">xliiii Glose.</p>

<p>Aurora
c’est le
point du jour &amp; disent
les fables que
c’est une deesse et
que elle eut ung sien
filz occis en la
bataille de troye
qui cinus fut nommé
&amp; pour ce que
deesse estoit elle
avoit la puissance
de ce faire elle
mua le corps de
son filz en ung
cinne &amp; de la vindrent
les premiers
cinnes. Celle dame
estoit de sy
grant beaulté que
elle resjouissoit
tous ceulx qui la
veoyent/ mais
toute sa vie ploura
son filz cinnus
qui fut mort &amp; encore
le plore ce dit
la fable/ car la rousee qui chiet au point du jour disent que c’est aurora
qui plore son filz cinnus/ Pource dit que le bon chevalier qui par ses bonnes
vertus resjouist les aultres ne doibt estre triste mais joyeux &amp; moderé
gratieusement/ pource dit Aristote a Alixandre le grant/ quelque
tristesse que ton cueur ait doibs tousjours monstrer lyé visage devant
ta gent.</p>


<p class="c">xliiii Alegorie</p>

<p>Aurora qui
pleure
pouons entendre
que nul desir ne
doibt plourer en
nous par couvoiter
chose non deue.
Et par ce pouons
nous noter le .x.
et derrenier commandement
qui dit. Tu
ne couvoiteras
pas la maison de
ton prochain/ ne
son beuf/ ne son
asne/ ne chose que
il ait/ parquoy ce
dit sainct Augustin
est deffendue
la voulenté de faire
larrecin ou rapine/
dont le fait
est deffendu devant
par le .vii. commandement/
et a ce propos
dit David
en son psaultier.</p>

<blockquote>
<p lang="la" xml:lang="la">Nolite sperare in
iniquitate. Rapinas
nolite concupiscere.</p>
</blockquote>

<div class="chapter"></div>

<h2 class="nobreak" id="c45" title="45. Pasiphaé">&nbsp;</h2>

<div class="cc"><img src="images/illu-045.jpg" alt=""></div>
<p class="c">xlv Texte.</p>

<div class="flex">
<div class="poetry">
<div class="verse">Pour tant se pasiphé fut folle</div>
<div class="verse">Ne vueilles lire en ton escolle</div>
<div class="verse">Que telles soyent toutes femmes</div>
<div class="verse">Car il est maintes vaillans dames</div>
</div>

</div>

<p class="c">xlv Glose.</p>

<p>Pasiphé fut
une royne
et disent aucunes
fables que elle
fut femme de grant
dissolution &amp; mesmement
que elle ayma
ung thoreau
et que mere fut mynothaurus
qui
fut moitié homme &amp;
moitie thoreau qui
est a entendre que
elle acointa ung
homme de vile condicion
de qui elle conceut
ung homme
qui estoit de grant
cruaulté &amp; de merveilleuse
force/ et
pource qu’il eut forme
de homme &amp; nature
de thoreau &amp;
ce que il fut fort
et de grant aspreté
et si mauvais que
tout le pays essilloit/
disrent les
poetes par fiction que
il fut moitié homme
et moitié toreau
et pour ce se ceste dame fut de vile condicion veult dire au bon chevalier
que il ne doit dire ne souffrir qu’il soit dit que toutes femmes soient semblables
comme la verité soit manifeste au contraire. Galien aprint la science
de medecine de une moult vaillante femme &amp; sage appellee clempare
qui luy aprint a congnoistre maintes bonnes herbes et leurs proprietez.</p>


<p class="c">xlv Allegorie.</p>

<p>Pasiphé qui
fut folle
pouons entendre
l’ame retournee a
dieu. Et dit saint
gregoire es omelies
que plus grant
joye est menee
aux cieulx d’une
ame retournee a
dieu que de ung qui
a tousjours esté
ainsi comme le capitaine
en la bataille
ayme mieulx
le chevalier
qui s’en estoit fuy
et puis est retourné/
&amp; apres son retour
a fort navré
l’ennemy que cellui qui
n’a fait nul beau
fait. et comme le laboureur
aime mieulx
la terre qui
apres les espines
porte abondamment
fruit que celle qui n’eut
oncques nulles
espines &amp; n’a point
porté fruit. A ce
propos dit dieu par
le prophete.</p>

<blockquote>
<p lang="la" xml:lang="la">Revertatur unusquisque
a via sua pessima
&amp; propicius ero
iniquitati &amp; peccato
ipsorum. Hieremie.
xxvi. ca.</p>
</blockquote>

<div class="chapter"></div>

<h2 class="nobreak" id="c46" title="46. Adraste">&nbsp;</h2>

<div class="cc"><img src="images/illu-046.jpg" alt=""></div>
<p class="c">xlvi Texte</p>

<div class="flex">
<div class="poetry">
<div class="verse">Se filles as a marier</div>
<div class="verse">Et tu les veulx aparier</div>
<div class="verse">A hommes dont ne mal te vienne</div>
<div class="verse">Du roy adrastus te souvienne</div>
</div>

</div>

<p class="c">xlvi Glose.</p>

<p>Adrastus
fut roy de
arges &amp; moult
puissant &amp; preudhoms
deux chevaliers
errans l’un
appelle polmites
&amp; l’autre thideus
se combatoient par
nuyt obscure
soubz le portail
de son palais dont
l’un calengoit le
logis de l’autre
pour cause du
fort temps &amp; de la
grosse pluye qui
les avoit toute
nuit tormentez &amp;
la s’estoient d’aventure
embatus/
A celle heure le roy se leva qui avoit ouy la noise de espees sur les escus &amp;
vint departir les deux chevaliers. Polmites estoit filz au roy de thebes
&amp; thideus a ung aultre roy de grece mais de leurs terres furent exillez/
grandement honnora Adrastus les deux barons puis leur donna en mariage
deux moult belles filles que il avoit/ apres pour mettre polmites au
droit de sa terre que ethiocles son frere tenoit fist grant armee le roy adrastus
&amp; sur thebes allerent a grant ost desconfitz &amp; mors &amp; prins y furent
tous &amp; les deux gendres du roy mortz/ &amp; les freres dont le descord estoit
s’entre occirent en la bataille &amp; ne demeura de tous fors adrastus luy tiers
de chevaliers/ &amp; pour ce que a gens exillez remettre en leurs droictz a moult
affaire dit au bon chevalier que en tel cas doibt avoir conseil &amp; se doibt
mirer en la dicte aventure/ &amp; comme Adrastus eut songé une nuyt que il
donnoit ses deux filles par mariage a ung lyon &amp; a ung dragon qui
ensemble se combatoient/ dit l’expositeur des songes que songe vient de la
fantasie qui peult estre demonstrance de bonne ou de male aventure qui
doibt advenir aux creatures.</p>


<p class="c">xlvi Alegorie</p>

<p>Ou il est
dit que se
filles a a marier
que il garde a qui
il les donnera/ nous
pouons entendre
que le bon esperit
chevalereux a
dieu doibt bien regarder
a qui il s’acompaigne
s’il advient
qu’en compaignie
vueille aller
comme fist le bon
thobie/ aussi doit
toutes assigner
ses pensees en sainctes
meditations
&amp; dit sainct augustin
en ung epistre
que ceulz qui
ont aprins de nostreseigneur
a
estre debonnaire &amp;
humbles proffitent
plus en meditant
&amp; en priant
que ilz ne font en
lysant &amp; en oyant/
pource disoit david
en son psaultier.</p>

<blockquote>
<p lang="la" xml:lang="la">Meditabar in mandatis
tuis que dilexi.</p>
</blockquote>

<div class="chapter"></div>

<h2 class="nobreak" id="c47" title="47. Cupidon">&nbsp;</h2>

<div class="cc"><img src="images/illu-047.jpg" alt=""></div>
<p class="c">xlvii Texte</p>

<div class="flex">
<div class="poetry">
<div class="verse">De cupido/ se jeune &amp; cointes</div>
<div class="verse">Es/ assez me plaist que t’acointes</div>
<div class="verse">Par mesure comment qu’il aille</div>
<div class="verse">Il plaist bien au dieu de bataille.</div>
</div>

</div>

<p class="c">xlvii Glose</p>

<p>Cupido c’est
le dieu d’amours/
&amp; pource
qu’il ne messiet point
a jeune chevalier
estre amoureux
de dame qui soyt
vaillable/ ains
en pevent mieulx
valoir ses condicions
mais que le
moyen y sache
garder &amp; qui est chose
assez advisant
aux armes/ dit
au bon chevalier
que elle consent
assez que de cupido
s’acointe/ &amp; dit
ung philosophe
que aymer de bon
courage vient de
noblesse de cueur.</p>


<p class="c">xlvii Alegorie</p>

<p>Que bien
plaist
au dieu de bataille
que de cupido s’acointe
peult estre entendue
penitance se le
bon esperit repentant
de ses pechez
batailleur contre
les vices est jeune
&amp; nouvel entré
la droicte voye
bien plaist au dieu
de bataille c’est jesuchrist
que il s’acointe
de penitence
&amp; que jesuchrist par
sa digne bataille
fut nostre redempteur
dit sainct bernard/
quel mot dit
il de plusgrant misericorde
peult on dire au pecheur qui
estoit damné que la ou il s’estoit vendu
par peché a l’ennemy d’enfer &amp; n’avoit de
quoy se racheter dieu le pere dist pren
mon filz &amp; le baille pour toy &amp; le filz dist
pren moy &amp; te rachete par moy. Cecy
ramentoit sainct pierre l’apostre en sa
premiere epistre.</p>

<blockquote>
<p lang="la" xml:lang="la">Non corruptibilibus auro vel argento redempti
estis : sed precioso sanguine quasi agni incontaminati
et immaculati jesu christi. prima petri. i. ca.</p>
</blockquote>

<div class="chapter"></div>

<h2 class="nobreak" id="c48" title="48. Coronis">&nbsp;</h2>

<div class="cc"><img src="images/illu-048.jpg" alt=""></div>
<p class="c">xlviii Texte</p>

<div class="flex">
<div class="poetry">
<div class="verse">N’occis pas corinis la belle</div>
<div class="verse">Pour le raport &amp; la nouvelle</div>
<div class="verse">Du corbel/ car se l’occioyes</div>
<div class="verse">Apres tu t’en repentiroyes.</div>
</div>

</div>

<p class="c">xlviii Glose</p>

<p>Corinis
fut une
damoiselle comme
dit une fable que
phebus ayma par
amours le corbel
qui adonc le servoit
luy apporta qu’il
avoit veu corinis
s’amye gesir avec
ung aultre damoisel/
de celle
nouvelle fut tant
dolent phebus que
il occist s’amye
des que il la veit
mais a merveilles
s’en repentit apres
dont le corbel
qui guerdon attendoit
a avoir de son seigneur pour ce bien fait
en fut mauldit &amp; chassé &amp; la plume que il souloit
avoir blanche comme nege luy mua phebus
en noire en signe de douleur &amp; l’ordonna
phebus des lors porteur &amp; anonceur de males
nouvelles/ &amp; peult estre entendue l’exposition
que le serviteur d’aulcun puissant homme luy
raporta semblables nouvelles dont il fut chassé
&amp; deffait. Pour ce veult dire que le bon chevalier
ne se doibt avansser de dire a son prince
nouvelles dont il ait le cueur couroussé/
car a la fin ne luy en pourroit bien venir/ &amp;
aussi ne doibt croire raport qui luy soit fait
par flaterie. A ce propos dit le philozophe hermes.
Ung raporteur ou controuveur de nouvelles
ou il ment a celuy a qui il les raporte
ou il est faulz a celuy de qui il les dit.</p>


<p class="c">xlviii Alegorie</p>

<p>Corinis qui
ne doibt
estre occise nous
entendrons nostre
ame que nous ne
devons occire par
peché mais bien
la garder. Et dit
sainct augustin que
l’ame doibt estre
gardee comme le
coffre qui est plain
de tresor &amp; comme
le chastel qui est
assiegé des ennemys
&amp; comme le
roy qui se repose en
sa chambre de retrait
et doibt estre
ceste chambre close
de cinq portes qui sont les cinq sens de nature
&amp; n’est aultre chose clorre ses portes sinon
que retraire les delectations des cinq sens
et s’il advient que l’ame doye yssir par ses portes
a ses operations foraines elle doibt meurement
&amp; rassisement &amp; en discretion yssir &amp;
ainsi comme les princes quant ilz veullent yssir
de leurs chambres ou ilz ont huyssiers devant
eulx tenans maces pour faire voye en
la presse/ ainsi quant l’ame doit yssir a veoyr
ouyr/ parler/ &amp; sentir/ elle doibt avoir devant
soy paour pour huyssier qui doibt avoir pour
mace la consideration des peines d’enfer &amp;
du jugement de dieu/ &amp; de ainsi garder son
ame amonneste le sage.</p>

<blockquote>
<p lang="la" xml:lang="la">Omni custodia serva tuum cor quoniam ex ipso vita
procedit. Proverbiorum. iiii. capitulo.</p>
</blockquote>

<div class="chapter"></div>

<h2 class="nobreak" id="c49" title="49. Junon">&nbsp;</h2>

<div class="cc"><img src="images/illu-049.jpg" alt=""></div>
<p class="c">xlix Texte</p>

<div class="flex">
<div class="poetry">
<div class="verse">De juno ja trop ne te chaille</div>
<div class="verse">Se le nouel mieulx que l’escaille</div>
<div class="verse">D’honneur/ desires a avoir</div>
<div class="verse">Car mieulx vault prouesse qu’avoir</div>
</div>

</div>

<p class="c">xlix Glose</p>

<p>Juno c’est
la deesse
d’avoir selon les
fables des poetes
et pource que avoir
et richesse convient
acquerir a grant
peine soing &amp; travail
&amp; que tel soing
peult destourner
honneur acquerre
&amp; comme honneur et
vaillance soit
plus louable que
richesse d’autant
comme le nouel
vault mieulx que
l’escaille/ si veult
dire au bon chevalier
que il n’y doibt
mettre si fort sa
felicité que vaillance
en soit delaissee
a poursuyvir. A
ce propos dit hermes
que mieulx
vault avoir povreté
en faisant
bonnes oeuvres
que richesse acquise
laidement comme valeur
soit perpetuelle
&amp; richesse deffaillance.</p>


<p class="c">xlix Alegorie</p>

<p>Juno dont
il est dit
que trop ne luy
doibt chaloir
est prins pour richesses
&amp; que le bon
esperit les doibt
despriser dit sainct
bernard/ o filz d’adam
lignee couvoiteuse
a quoy
aymez vous tant
ces mondaines richesses
qui ne sont
vrayes ne vostres
&amp; vueillez
ou non il les vous
fault laisser a la
mort/ &amp; dit l’evangile
que le chameau passeroit plus ayseement
par le pertuys d’une esguille que
le riche n’ataindroit au royaulme des
cieulx/ car le chameau n’a que une boce
sur son dos/ mais le mauvais riche en
a deux/ une de mondaines possessions
&amp; l’autre de pechez/ il fault qu’il laisse sa
premiere boce a la mort/ mais l’autre
vueille ou non il l’emporte avec soy se
il ne la laisse avant que il meure. A ce
propos dit nostreseigneur en l’evangile.</p>

<blockquote>
<p lang="la" xml:lang="la">Facilius est camelum per foramen acus transire/
quam divitem intrare in regum celorum. Matthei.
xix. capitulo.</p>
</blockquote>

<div class="chapter"></div>

<h2 class="nobreak" id="c50" title="50. Amphiaraos">&nbsp;</h2>

<div class="cc"><img src="images/illu-050.jpg" alt=""></div>
<p class="c">l Texte.</p>

<div class="flex">
<div class="poetry">
<div class="verse">Contre le conseil amphoras</div>
<div class="verse">Ne va destruire ou tu mourras</div>
<div class="verse">La cité de thebes ne d’arges</div>
<div class="verse">N’assemble ost n’escus ne targes</div>
</div>

</div>

<p class="c">l Glose</p>

<p>Amphoras
fut moult
sage clerc de la cité
d’arges/ &amp; trop
sceut de science.
Et quant le roy
adrastus voulut
aler sur thebes
pour la cité destruire/
amphoras
qui par science sçavoit
que mal luy
en vendroit dist au
roy que ja n’y alast
et que se il y aloit
tous y seroient
mors et destruis
mais il n’en fut
mie creu sy avint
comme il l’eut dit.
Pour ce veult dire
au bon chevalier
que le conseil
du sage est peu
prouffitable a celluy
qui n’en veult
user.</p>


<p class="c">l Allegorie.</p>

<p>Par le conseil
amphoras
contre lequel
ne doit aler en la
bataille pouons
noter que le bon esperit
doit suivir les
sainctes predications
ce dit saint
gregoire es omelies
que ainsi comme
la vie du corps
ne peult estre soustenue
sans souvent
prendre sa refection
corporelle/
ainsi ne peult
la vie de l’ame
estre soustenue
sans souvent ouyr
la parolle de dieu
doncques les parolles
de dieu que vous
ouyez des oreilles
corpo[re]lles recevez
les en vostre cueur.
Car quant la parolle
ouye n’est retenue
au ventre de
la memoire. C’est ainsi comme l’estomac
malade qui gette hors la viande et tout
ainsi comme en desespere de la vie de celuy
qui ne retient riens/ mais gette tout hors.
Ainsi est celuy en peril de mort perdurable
qui oyt les predicacions et ne les retient
ne met a oeuvre/ pour ce dit l’escripture.</p>

<blockquote>
<p lang="la" xml:lang="la">Non in solo pane vivit homo sed in omni verbo
quod procedit de ore dei. Mathei quarto ca.</p>
</blockquote>

<div class="chapter"></div>

<h2 class="nobreak" id="c51" title="51. Saturne">&nbsp;</h2>

<div class="cc"><img src="images/illu-051.jpg" alt=""></div>
<p class="c">li Texte.</p>

<div class="flex">
<div class="poetry">
<div class="verse">Ta langue soit saturnine</div>
<div class="verse">Ne soit a nul malle voisine</div>
<div class="verse">Trop parler est laide coustume</div>
<div class="verse">Et qui l’ot folie y presume</div>
</div>

</div>

<p class="c">li Glose.</p>

<p>Saturnus comme
j’ay dit
devant est planette
lente &amp; tardive
et sage. Pour ce
dit au bon chevalier
que sa langue
luy doit ressembler
car langue doit
estre tardive en ce
que elle ne parle
trop/ et sage que de
nul ne mesdie ne
ne dye chose dont
on s’en puist presumer
folie/ car
dit ung sage. A
la parolle congnoist
on le sage
&amp; au regard le fol.</p>


<p class="c">li Allegorie.</p>

<p>La langue
qui doibt
estre saturnine/
c’est a entendre lente
de parler dit a ce propos
hugues de
saint victor que la
bouche qui n’a la
garde de discretion
est ainsi comme la
cité qui est sans mur
comme le vaissel qui n’a
point de overture
comme le cheval qui
n’a point de frain
comme la nef qui est
sans gouvernail
la langue mal
gardee glice comme
l’anguille/ perce comme
sayette volle
tost pert amis et
multiplie ennemis
noyses esmeut/ &amp;
seme discorde/ a
ung coup frape
&amp; tue plusieurs personnes.
Qui garde
sa langue il garde
son ame/ car la
mort ou la vie
sont en la puissance
de langue. A ce
propos dit david
en son psaultier.</p>

<blockquote>
<p lang="la" xml:lang="la">Quis est homo qui vult
vitam dies diligit videre
bonos prohibe linguam
tuam a malo et labia
ne loquantur dolum.</p>
</blockquote>

<div class="chapter"></div>

<h2 class="nobreak" id="c52" title="52. La corneille">&nbsp;</h2>

<div class="cc"><img src="images/illu-052.jpg" alt=""></div>
<p class="c">lii Texte.</p>

<div class="flex">
<div class="poetry">
<div class="verse">Croy la corneille et son conseil</div>
<div class="verse">Jamés ne soyes en esveil</div>
<div class="verse">De malle nouvelle apporter</div>
<div class="verse">Le plus seur est s’en deporter</div>
</div>

</div>

<p class="c">lii Glose.</p>

<p>La corneille
ce dit
la fable encontra
le corbeau
quant il portoit
la nouvelle a phebus
de s’amie corinis
qui s’estoit
meffaicte et tant
luy enquist que il
lui dist l’occasion
de son erre/ mais
elle desloua par
luy donner exemple
d’elle mesmes
qui pour semblable
cas avoit esté
chassee de l’ostel
pallas ou jadis
souloit estre bien
avancee/ mais il
ne la voulut pas
croire dont mal
lui en ensuivit pour
ce dit au bon chevalier
que la corneille
doit croire.
Et dit platon. Ne
soyes pas jengleur
ne au roy
grant raporteur
de nouvelles.</p>


<p class="c">lii Allegorie.</p>

<p>Que la corneille
doive
estre creue veult
dire que le bon
esperit doibt user
de conseil sicomme
dit sainct gregoire
es moralles que
force ne vault riens
ou conseil n’est
car force est tantost
abatue se elle
n’est appuyee par
le don de conseil
et l’ame qui a perdu
dedens soy le
siege de conseil par
dehors se espart
en divers desirs
pource dit le sage.</p>

<blockquote>
<p lang="la" xml:lang="la">Si intraverit sapientia
cor tuum consilium
custodiet te &amp; prudentia
servabit te. proverbiorum
secundo. c.</p>
</blockquote>

<div class="chapter"></div>

<h2 class="nobreak" id="c53" title="53. Ganymède">&nbsp;</h2>

<div class="cc"><img src="images/illu-053.jpg" alt=""></div>
<p class="c">liii Texte.</p>

<div class="flex">
<div class="poetry">
<div class="verse">S’a plus fort de toy tu t’efforce</div>
<div class="verse">A faire plusieurs jeux de force</div>
<div class="verse">Retray toy que mal ne t’en vienne</div>
<div class="verse">De ganimedes te souvienne</div>
</div>

</div>

<p class="c">liii Glose</p>

<p>Ganimedes
fut ung
jouvencel de la lignee
aux troyens
et dit une fable que
phebus et luy
estoient ung jour
ensemble a getter
la barre de fer/ et
comme ganimedes
ne peult contre la
force de phebus
fut occis par le rebondissement
de
la barre/ que phebus
eut si hault
balancee qu’il en
eut la veue perdue.
Et pour ce dit que
a trop plus fort &amp;
plus puissant de
soy n’est mie bon
l’estrif car n’en
peult venir si non
inconvenient.
Si dit ung sage
soy jouer avec les
hommes de mal
gracieux jeux est
signe d’orgueil et
fine communement
par ire.</p>


<p class="c">liii Allegorie.</p>

<p>Comme il
est dit que contre
plus fort de soy
ne se doibt efforcer
est a entendre
que le bon esperit ne
doit entreprendre
trop forte penitence
sans conseil/ de
cecy dit saint gregoire
es morales
que penitence ne
proffite point se
elle n’est discrete
ne la vertu de abstinence
ne vault
riens se elle n’est
sy ordonnee que
elle ne soit pas
plus aspre que le
corps ne peult
souffrir. Et pour
ce conclud que nulle
simple personne
ne doit entreprendre
penitence sans
conseil de plus discret
de luy/ pour
ce dit le sage es proverbes.</p>

<blockquote>
<p lang="la" xml:lang="la">Ubi multa consilia
ibi erit salus. Proverbiorum.
ii. ca.</p>
</blockquote>

<p>Et le proverbe
commun</p>

<blockquote>
<p lang="la" xml:lang="la">Omnia fac cum consilio et
postea non penitebis.</p>
</blockquote>

<div class="chapter"></div>

<h2 class="nobreak" id="c54" title="54. Jason">&nbsp;</h2>

<div class="cc"><img src="images/illu-054.jpg" alt=""></div>
<p class="c">liiii Texte</p>

<div class="flex">
<div class="poetry">
<div class="verse">Ne ressemble mye Jason</div>
<div class="verse">Qui par medee/ la toison</div>
<div class="verse">D’or conquist/ dont puis luy tendit</div>
<div class="verse">Tres mauvais guerdon &amp; rendit</div>
</div>

</div>

<p class="c">liiii Glose.</p>

<p>Jason fut
ung chevalier
de grece qui
alla en estrange
contree c’estassavoir
en l’isle de
colcos par l’enditement
peleus son
oncle qui par envie
sa mort desiroit
la avoit ung
mouton qui la toison
avoit d’or &amp;
par enchantement
estoit gardé mais
comme si forte en
fust la conqueste
que nul n’y venist
qui n’y perdist la
vie. Medee qui
fille fut au roy de
celle contree tant print grand amour a Jason que par les enchantemens
que elle sçavoit dont souveraine maistresse estoit donna charmes &amp; aprint
enchantemens a Jason par quoy il conquist la toison d’or &amp; dont il eut
honneur sur tous les chevaliers vivans et fut restoré de mort par Medee
a qui il eut promis a tousjours estre loyal amy/ mais apres foy lui
mentit &amp; aultre ayma &amp; du tout la laissa &amp; relenquit nonobstant fust elle
de souveraine beaulté. Pource dit au bon chevalier que jason ne vueille
ressembler qui trop fut descongnoissant &amp; desloyal a celle qui trop de bien
luy avoit fait comme ce soit villaine chose a chevalier &amp; a tout noble de
estre ingrat &amp; mal congnoissant d’aulcun bien s’il l’a receu soit de dame
damoiselle ou aultre ains luy en doibt souvenir &amp; le guerdonner a son
pouoir. A ce propos dit Hermes. Ne vueilles point attendre a remunerer
a celuy qui t’a bien fait/ car souvenir t’en doibt a tousjours.</p>


<p class="c">liiii Alegorie.</p>

<p>Jason qui
fut ingrat
ne doibt le bon esperit
ressembler qui
des benefices receuz
de son createur
ne doibt estre
ingrat &amp; dit sainct
bernard sur cantiques
que ingratitude
est ennemye
de l’ame/ amendrissement
de vertus/
dispersion de merites/
perdicion de benefices. Ingratitude
est ainsi comme
ung vent sec
qui seche la fontaine
de pitié/ la rousee
de grace &amp; le
russel de misericorde.
A ce propos
dit le sage.</p>

<blockquote>
<p lang="la" xml:lang="la">Ingrati enim spes
tanquam hibernalis glacies
tabescet &amp; dispariet
tanquam aqua supervacua.
Sapientie
xvi. capitulo.</p>
</blockquote>

<div class="chapter"></div>

<h2 class="nobreak" id="c55" title="55. La Gorgone">&nbsp;</h2>

<div class="cc"><img src="images/illu-055.jpg" alt=""></div>
<p class="c">lv Texte</p>

<div class="flex">
<div class="poetry">
<div class="verse">De la serpent gorgon te gardes</div>
<div class="verse">Gard bien que tu ne la regardes</div>
<div class="verse">De perseus ayes memoire</div>
<div class="verse">Il t’en dira toute l’hystoire.</div>
</div>

</div>

<p class="c">lv Glose</p>

<p>Gorgon
ce dit la
fable fut une damoiselle
de souveraine
beaulté
mais pour ce que
phebus jeut avec
elle au temple dyane
tant s’en couroussa
la deesse que
elle le transmua
en serpent de tres
horrible figure &amp;
avoit telle proprieté
celle serpent que
tout homme qui la
regardoit estoit
soubdainement
mué en pierre et
pour le mal qui d’elle
ensuivoit. Perseus
le vaillant
chevalier alla pour combatre a la fiere beste &amp; en la resplendeur de son
escu qui tout fut d’or se myroit pour non regarder la male serpent &amp; tant
fist que le chief luy trencha. Mainte exposition peult estre faicte sur la
dicte fable et peult estre entendue gorgon pour une cité ou ville qui ja
souloit estre de grant bonté/ mais par les vices des habitans devint serpent
&amp; venimeuse c’est a entendre que maintz maulx faisoit aux marches
voisines comme de tout rober &amp; piller &amp; les marchans &amp; aultres trespassans
estoient prins retenuz &amp; mys en d’esctroicte prison &amp; ainsi estoient
muez en pierre. Perseus se mira en sa chevalerie &amp; alla combatre contre
celle cité &amp; la print &amp; luy osta le pouoir de plus mal faire/ et ainsi peult
estre une dame moult belle &amp; de maulvais affaire qui par sa couvoitise
maint desnua de leur avoir/ &amp; aultres plusieurs entendemens y pevent
estre mys. Pource veult dire au bon chevalier que il se garde de non regarder
chose mauvaise qui a mal se peult attraire. Et dit aristote/ fuys
gens plains d’iniquité/ &amp; ensuy les sages &amp; estudie en leurs livres &amp; te mire
en leurs faictz.</p>


<p class="c">lv Alegorie</p>

<p>Que gorgon
ne doye regarder/
c’est que le
bon esperit ne doit
regarder ne penser
aux delicez quelconques/
mais soy
mirer en l’escu de
estat de perfection
et que delices soyent
a fuyr dit Crisostome
que comme c’est
impossible que le
feu arde en l’eaue
ainsi est ce impossible
que compunction
de cueur soit entre
les delices du
monde ce sont deux
choses contraires
et qui destruisent
l’un l’autre/ car compunction
est mere
de larmes et les
delices engendrent
ris/ compunction
restraint le cueur
et les delices l’alargissent.
A ce propos
dit l’escripture.</p>

<blockquote>
<p lang="la" xml:lang="la">Qui seminant in lacrimis :
in exultatione
metent.</p>
</blockquote>

<div class="chapter"></div>

<h2 class="nobreak" id="c56" title="56. Vulcain">&nbsp;</h2>

<div class="cc"><img src="images/illu-056.jpg" alt=""></div>
<p class="c">lvi Texte</p>

<div class="flex">
<div class="poetry">
<div class="verse">Se amour t’acourcist la nuyt</div>
<div class="verse">Garde que phebus ne te nuyt</div>
<div class="verse">Parquoy tu puisses estre prins</div>
<div class="verse">Es liens vulcan &amp; surprins.</div>
</div>

</div>

<p class="c">lvi Glose</p>

<p>Dit une
fable que
mars &amp; venus s’entraymoient
par
amours/ avint
une nuyt que les
deux amans bras
a bras furent endormis.
Phebus
qui cler voyt les
surprint &amp; apperceut
a vulcan le mari
les accusa/ adonc
lui qui en ce point les
veit forgea une
chaine &amp; ung lien
comme celuy qui est
febvre des dieux
et au ciel forge
les fouldres &amp; de
ses chaines d’arain tous deux les lya ensemble
si que mouvoir ne se peurent/ &amp; ainsi les
surprint &amp; monstra aux aultres dieux &amp; tel
s’en rioyt qui bien eust voulu en semblable mesfait
estre escheu. Ceste fable peult estre notee
a plusieurs entendemens &amp; mesmes aulcuns
pointz touchans la science d’astronomye
&amp; aussi arquemie. Pource dit au bon chevalier
que il se garde en quelque cas que ce
soit d’estre surprins par oubly de temps. Et
dit ung sage. A peine est il chose si secrete que
d’aulcun ne soit apperceue.</p>


<p class="c">lvi Alegorie</p>

<p>La ou l’auctorité
dit
que se amour t’acourcist
la nuyt
nous dirons que le
bon esperit se doit
garder des agaz
de l’ennemy/ de cecy
dit sainct leon
pape que l’ancien
ennemy qui se transfigure
en ange de
lumiere ne cesse de
tendre partout les
las de ses tentations
&amp; de espier comment
il puisse espier
la foy des creans/
il regarde qui
il embrasera de
feu de couvoitise/ qui il enflammera de l’ardeur
de luxure/ a qui il proposera les athemans
de gloutonnie/ il examine de toutes les coustumes/
discute les cueurs/ conjecture les affections/
&amp; la quiert il cause de nuyre ou il
trouve la creature plus diligemment encline
et occupee/ pource dit sainct pierre.</p>

<blockquote>
<p lang="la" xml:lang="la">Sobrii estote &amp; vigilate quia adversarius vester
diabolus tanquam leo rugiens circuit querens quem devoret.
secunde petri ultimo capitulo.</p>
</blockquote>

<div class="chapter"></div>

<h2 class="nobreak" id="c57" title="57. Thomyris">&nbsp;</h2>

<div class="cc"><img src="images/illu-057.jpg" alt=""></div>
<p class="c">lvii Texte</p>

<div class="flex">
<div class="poetry">
<div class="verse">Thamaris ne desprise pas</div>
<div class="verse">Pour tant se femme est du pas</div>
<div class="verse">Te souvienne ou cirus fut pris</div>
<div class="verse">Car chier compara le despris</div>
</div>

</div>

<p class="c">lvii Glose</p>

<p>Thamaris
fut royne
moult vaillante
dame plaine de
grant prouesse et
de grant hardement
et moult sage en
armes &amp; en gouvernement.
Cirus
le grant roy de perse
qui avoit conquis
mainte region avec
grand ost se esmeut
pour aller
contre la royne de
femenie dont il prisoit
moult petit
la force/ mais elle
qui fut experte
et subtille au mestier
d’armes le
souffrit entrer en
son royaulme sans
soy mouvoir jusques
a ce que il se fut mys es destrois passages entre montaignes ou il y
avoit moult fort pays/ adonc par embuschemens que thamaris eut fait faire
fut assailly Cirus de toutes pars de l’ost des femmes &amp; atant fut mené
que prins fut &amp; ses gens tous mortz &amp; prins/ la royne devant elle le fist
mener &amp; trencher luy fist le chief &amp; getter en une cuve plaine de sang de
ses barons qu’elle eut fait decoler devant luy/ si dist. Cirus qui oncques
ne fut saoulé de sang humain. or en peulz boire ton saoul. &amp; ainsi fina cirus
le puissant roy de perse qui oncques n’avoit peu estre vaincu en nulle
bataille. Pour ce dit au bon chevalier que ja ne soit sy oultrecuidé qu’il
n’ait doubte que mal cheoir luy peult par aulcune fortune &amp; par moindre
de soy. A ce propos dit Platon. Ne desprise nul pour sa petite faculté/
car ses vertus pevent estre grandes.</p>


<p class="c">lvii Alegorie</p>

<p>Thamaris
qui ne doibt
estre desprisee
pourtant se elle
fut femme/ c’est que
le bon esperit ne
doibt despriser ne
haÿr l’estat d’humilité
soit en religion
ou aultre
estat/ &amp; que humilité
soit a louer dit
Jehan cassian que
nullement ne peult
l’edifice de vertus
en nostre ame
soy eslever ne
dresser se premierement
ne sont goustez
en nostre
cueur les fondemens
de vraye humilité
lesquelz assis
tresfermement
puissent soustenir
la haultesse de perfection
&amp; de charité/
pource dit le sage.</p>

<blockquote>
<p lang="la" xml:lang="la">Quanto major es
humilia teipsum in omnibus
&amp; coram deo invenies
gratiam. Ecclesiastici.
iii. capitulo.</p>
</blockquote>

<div class="chapter"></div>

<h2 class="nobreak" id="c58" title="58. Médée">&nbsp;</h2>

<div class="cc"><img src="images/illu-058.jpg" alt=""></div>
<p class="c">lviii Texte</p>

<div class="flex">
<div class="poetry">
<div class="verse">Ne laisse ton sens avorter</div>
<div class="verse">A fol delict/ ne emporter</div>
<div class="verse">Ta chevance/ se demandee</div>
<div class="verse">T’est/ et te mires en medee</div>
</div>

</div>

<p class="c">lviii Glose.</p>

<p>Medee fut
une des
plus sachans de
sors et de sciences
qui oncques fut
selon les hystoires.
Non obstant
ce elle laissa son
sens avorter a sa
propre voulenté
pour son delict acomplir
quant a
folle amour se
laissa maistrier
si que en Jason
mist son cueur et
luy donna honneur
corps et chevance
dont mauvais
guerdon lui
rendit. Pour ce
dit que le bon chevalier
ne doit en
soy laisser vaincre
raison a fol delict
en quelconques
cas se il veult
user de la vertu
de force et dit platon
ung homme de
legier courage s’ennuye
tost de ce qu’il
ayme.</p>


<p class="c">lviii Allegorie.</p>

<p>Que son sens
ne laisse
avorter a fol delict
peult estre entendu
que le bon esperit
ne doit laisser
seigneurier sa propre
voulenté/ car
se la seigneurie
de sa propre voulenté
ne cessoit il ne
seroit point d’enfer
ne le feu d’enfer
n’auroit point
de seigneurie
mais que sur la
personne qui laisse
seigneurier sa propre
voulenté. Ta
propre voulenté
se combat contre
dieu et se orguillist
c’est ce qui despouille
paradis &amp;
revest enfer &amp; vuide
la value du
sang de jesucrist
et soubmet le monde
a la servitude
de l’ennemy. A ce
propos dit le sage.</p>

<blockquote>
<p lang="la" xml:lang="la">Virga atque correctio
tribuent sapientiam
puer autem qui dimittitur
proprie voluntati
confundet matrem
suam. proverbiorum.
xxix. ca.</p>
</blockquote>

<div class="chapter"></div>

<h2 class="nobreak" id="c59" title="59. Acis et Galatée">&nbsp;</h2>

<div class="cc"><img src="images/illu-059.jpg" alt=""></div>
<p class="c">lix Texte.</p>

<div class="flex">
<div class="poetry">
<div class="verse">Se a cupido es subgés</div>
<div class="verse">Garde toy du grant enragés</div>
<div class="verse">Que la roche ne soit boutee</div>
<div class="verse">Sur achis et sur galathee</div>
</div>

</div>

<p class="c">lix Glose.</p>

<p>Galathee
fut une
nymphe ou une
deesse qui aymoit
ung jouvencel qui
achis estoit nommé
ung geant
de layde estature
estoit amoureux
de galathee &amp; tant
les espia que tous
deux les apperceut
au creux
d’une roche/ adonc
fut surprins de
soudaine rage de
jalousie/ et tellement
escroula la
roche que tout en
fut achis agraventé
mais galathee
qui nymphe
fut se ficha en la
mer et par ce fut
eschapee. Si est
a entendre que le
bon chevalier se
garde en tel cas
d’estre surprins de
tel qui ait puissance
de ce faire.</p>


<p class="c">lix Allegorie</p>

<p>Que du geant
se gard qui a
cupido est subget
c’est que le bon esperit
bien se gard que
nulle ymaginacion
n’aye au monde
ne aux choses
d’icelluy/ ains ait
tousjours souvenance
que toutes
choses mondaines
sont de peu de
duree/ et dit saint
jerosme sur geremie
que il n’est riens
qui doive estre reputé
long envers
les choses qui
prennent fin et
tout nostre temps
envers la trinité
de paradis. A ce
propos dit le sage.</p>

<blockquote>
<p lang="la" xml:lang="la">Transierunt omnia
velud umbra et tanquam
nuncius percurrens
Sapientie. ca. v.</p>
</blockquote>

<div class="chapter"></div>

<h2 class="nobreak" id="c60" title="60. Pélée">&nbsp;</h2>

<div class="cc"><img src="images/illu-060.jpg" alt=""></div>
<p class="c">lx Texte</p>

<div class="flex">
<div class="poetry">
<div class="verse">Fuys la deesse de discorde</div>
<div class="verse">Maulx sont ses liens et sa corde</div>
<div class="verse">Les nopces peleus troubla</div>
<div class="verse">Dont puis mainte gent assembla</div>
</div>

</div>

<p class="c">lx Glose</p>

<p>Discorde est
une deesse
de malaffaire &amp;
dit une fable que
quant peleus espousa
la deesse Thetis
dont puis fut
né achilles jupiter
&amp; tous les dieux
et les deesses furent
aux nopces
mais la deesse de
discorde n’y fut
pas mandee. Et
pour ce comme envieuse
vint sans
mander mais n’y
vint mie pour neant
car bien y
sceut servir de son
mestier. Adonc estoient assises au disner a une table les trois deesses
pallas/ Juno/ venus. Adonc vint dame discorde qui getta sur la table
une pomme d’or ou il eut escript soit donnee a la plus belle/ adonc fut la feste
troublee car chascune soustenoit que avoir la devoit/ devant jupiter alerent
pour juger de ce discord mais ne voulut complaire a l’une ne desplaire a
l’autre pour ce mist le debat sur paris de troye qui pasteur estoit adonc comme
sa mere eut songié quant de luy estoit enssainte/ que il devoit estre cause
de la destruction de troye/ pour ce fut envoié en la forest au pasteurs a qui
il cuidoit estre filz/ et la mercurius qui conduisoit les dames luy dit qui
filz il estoit. Adonc il laissa brebis a garder et a troye ala devers son grant
parente ainsy le tesmoingne la fable ou la vraye hystoire est mussee
soubz couverture. Et pour ce que soventesfois mains grans meschiefz aviennent
par discorde et debat et comme ce soit treslaide coustume estre discordant
dit au bon chevalier que discorde doibt fuyr/ et pour ce dit le philosophe
pitagoras. ne va pas en la voye ou croissent les haynes.</p>


<p class="c">lx Allegorie.</p>

<p>Comme il
est dit que
discorde doit fuir.
Ainsi doit le bon
esperit fuir tous
empeschemens de
conscience/ et que
contens &amp; riotes
soyent a eschever
dit cassiodore
sur le psaultier
souverainement
dit il fuy contens
et riotes car contendre
contre paix
est enragerie contendre
contre son
souverain c’est forcennerie
&amp; contre
son subject cest
grant villennie.
Pource dit saint
pol l’apostre.</p>

<blockquote>
<p lang="la" xml:lang="la">Non in contentione
et emulatione.
Ad romanos.</p>
</blockquote>

<div class="chapter"></div>

<h2 class="nobreak" id="c61" title="61. Laomédon">&nbsp;</h2>

<div class="cc"><img src="images/illu-061.jpg" alt=""></div>
<p class="c">lxi Texte.</p>

<div class="flex">
<div class="poetry">
<div class="verse">N’oublies mie le meffait</div>
<div class="verse">Se tu l’as a qui que ce soit fait</div>
<div class="verse">Car il t’en garde le guerdon</div>
<div class="verse">Destruit en fut leomedon</div>
</div>

</div>

<p class="c">lxi Glose.</p>

<p>Leomedon
comme j’ay
dit devant fut roy
de troye et grant
villennie eut fait
aux barons gregois
de les exiller
de sa terre
laquelle ilz n’oublirent
mie/ ains
oublié l’eut leomedon
quant les gregois
luy coururent
sus qui le surprindrent
despourveu
si le destruirent
et occirent
pour ce dit au bon
chevalier que se il a
a aucun meffait
que il soit sur sa
garde/ car estre
peult certain que
celluy ne l’oubliera
mie ains s’en
vengera quant il
pourra en temps
et en lieu. Et a ce
propos dit hermes
gardes que tes ennemys
ne te surprennent
despourveument.</p>


<p class="c">lxi Allegorie</p>

<p>Que il ne
doibt oublier
le meffait
se il l’a a aultruy
meffait peult
estre entendu que
quant le bon esperit
se sent encheu
en peché par faulte
de resistence il
doit penser que punition
en sera faite
comme il est des
damnez se il ne s’amende/
et de ce dit
sainct gregoire que
la justice de dieu
va maintenant
tout bellement et
a lent pas mais
au temps advenir
elle recompensera
plus griefvement
la misericorde
tardera de son attente.
A ce propos
dit le prophete joel.</p>

<blockquote>
<p lang="la" xml:lang="la">Convertimini ad
dominum deum vestrum quia
benignus et misericors
est patiens &amp; multe
misericordie prestabilis super
maliciam. Ihoelis
tercio ca.</p>
</blockquote>

<div class="chapter"></div>

<h2 class="nobreak" id="c62" title="62. Sémélé">&nbsp;</h2>

<div class="cc"><img src="images/illu-062.jpg" alt=""></div>
<p class="c">lxii Texte.</p>

<div class="flex">
<div class="poetry">
<div class="verse">S’il advient que d’amours affolles</div>
<div class="verse">Garde au moins a qui tu parolles</div>
<div class="verse">Que ton fait ne soit emmeslé</div>
<div class="verse">Souvienge toy de semellé</div>
</div>

</div>

<p class="c">lxii Glose</p>

<p>Dit une fable
que semelle
fut une damoiselle
que jupiter
ayma par amours
juno qui en jalousie
en fut print la
semblance d’une
ancienne femme et
vint a semelle et
par belles parolles
la print a raisonner
et tant fist
que semelle luy congneut
toute l’amour
d’elle et de
son amy &amp; d’estre
bien aymee &amp; congneue
de son amy
s’alloit vantant.
Adonc la deesse
dist a celle qui garde
ne se prenoit de
la decepvance que de
riens ne s’estoit encore
apperceue de
l’amour de son
amy mais quant
elle seroit avecques luy que elle luy requist ung don/ &amp; quant bien luy auroit
promis &amp; accordé que elle luy demandast que en telle maniere la voulsist accoler
comme il accoloit juno sa femme quant avec elle se vouloit solacier &amp; par
celle maniere pourroit appercevoir l’amour de son amy. Semelle ne l’oublia
mie/ et quant la requeste eut faicte a jupiter qui promis luy eut/ et comme
dieu ne le peult rapeller en fut moult dolent et bien sceut que elle avoit esté
deceue. Adonc print jupiter semblance de feu et accola s’amye qui en peu
d’heure fut toute arse et brouye/ dont a jupiter moult pesa de l’aventure.
Sur ceste fable pevent estre mis plusieurs entendemens &amp; mesmes sur la
science d’astronomie/ comme disent les maistres/ mais il peult estre que par
aucune voye fut deceue une damoiselle par la femme de son amy pour
quoy lui mesmes la fist mourir par ignorance. Et pour ce dit au bon chevalier
que il se doit garder quant il parle de chose que il veult celer devant qui il la propose
&amp; a qui il parle/ car par les circonstances pevent estre entendues les choses
pour ce dit hermes/ ne revele point les secretz de tes pensers fors a ceulx que
tu auras bien esprouvez.</p>


<p class="c">lxii Allegorie.</p>

<p>Que il garde
a qui il
parle pouons entendre
que le bon
esperit quelque
soient ses bonnes
pensees se doibt
garder en tous
cas ou il pourroit
cheoir male
suspicion a aultruy
comme dit saint
augustin au livre
<span lang="la" xml:lang="la">de verbis</span> que nous
ne devons pas tant
seulement avoir
cure d’avoir bonne
conscience/ mais
tant comme peult
nostre enfermeté
tant comme la diligence
de fragilité
humaine devons
avoir cure que nous
ne façons chose qui
vienne a mauvaise
suspicion a noz
freres. A ce propos
dit saint pol.</p>

<blockquote>
<p lang="la" xml:lang="la">In omnibus prebe te
exemplum bonorum
operum. Ad titum. ii. ca.</p>
</blockquote>

<div class="chapter"></div>

<h2 class="nobreak" id="c63" title="63. Diane">&nbsp;</h2>

<div class="cc"><img src="images/illu-063.jpg" alt=""></div>
<p class="c">lxiii Texte.</p>

<div class="flex">
<div class="poetry">
<div class="verse">Ne suys mie trop le deduit</div>
<div class="verse">De diane/ car il n’a duit</div>
<div class="verse">Aux poursuivans chevalerie</div>
<div class="verse">Eux amuser en chasserie</div>
</div>

</div>

<p class="c">lxiii Glose</p>

<p>Dyane est appellee
deesse
des boys et de
chasserie. si veult
dire que le bon chevalier
poursuivant
le hault nom
des armes ne se
doit trop amuser
en deduit de chace
car c’est chose qui
appartient a oysiveté.
Et dit aristote
que oysiveté permaine
a tous inconveniens.</p>


<p class="c">lxiii Allegorie</p>

<p>Que le deduit
diane
ne doye trop suivir
qui est dicte
pour oysiveté
peut mesmes noter
le bon esperit
et que elle soyt a
eschever/ dit sainct
gregoire fai tousjours
aucune oeuvre
de bien/ a ce que
l’ennemy te treuve
occupé en aucune
bonne excitacion.
A ce propos
est il dit de la sage
femme.</p>

<blockquote>
<p lang="la" xml:lang="la">Consideravit semitas
domus sue &amp; panem
ociosa non comedit
Prover. xxxi. ca.</p>
</blockquote>

<div class="chapter"></div>

<h2 class="nobreak" id="c64" title="64. Arachné">&nbsp;</h2>

<div class="cc"><img src="images/illu-064.jpg" alt=""></div>
<p class="c">lxiiii Texte.</p>

<div class="flex">
<div class="poetry">
<div class="verse">Ne te vantes/ car mal en print</div>
<div class="verse">A yraignes qui trop mesprint</div>
<div class="verse">Que contre pallas se vanta</div>
<div class="verse">Dont la deesse l’enchanta</div>
</div>

</div>

<p class="c">lxiiii Glose</p>

<p>Yraignes ce
dit une fable
fut une damoiselle
moult
subtille en l’art de
tissir et de filerie/
mais trop se oultrecuida
de son savoir/
et de fait se
vanta contre pallas
dont la deesse
s’ayra contre elle
qui pour icelle vantance
la mua en
yraigne. Et dist
puis que tant se
vantoit de tissir &amp;
filer a tousjours
mais fileroit et
tristroit ouvrage
de nulle value/ &amp;
adonc devindrent elles
yraignes qui
encore filent &amp; tissent
si peut estre que
aucune se vanta
contre sa maistresse
dont mal luy
en print en aucune
maniere.</p>

<p>Pource dit au bon
chevalier que vanter
ne se doibt/ et
moult est laide
coustume a chevalier
estre vanteur
&amp; qui trop peult
abaisser le los de
sa bonté/ &amp; semblablement
dit platon
quant tu feras
une chose mieux
que ung aultre garde
de te vanter car
ta valeur en seroit
trop moindre.</p>


<p class="c">lxiiii Allegorie</p>

<p>Que il ne se
doit vanter
pouons dire que
le bon esperit se
garde de vantise
Et contre vantance
dit saint augustin
ou dousieme
livre de la cité de
dieu que vantance
n’est pas vice
de louenge humainne/
mais est vice
de l’ame parfaite qui
ayme la louenge
humainne et despite
la vraye tesmoignance
de sa propre
conscience. A
ce propos dit le sage.</p>

<blockquote>
<p lang="la" xml:lang="la">Quid prosint nobis
superbia aut diviciarum
jactantia quid
contulit nobis. sapien.
quinto ca.</p>
</blockquote>

<div class="chapter"></div>

<h2 class="nobreak" id="c65" title="65. Adonis">&nbsp;</h2>

<div class="cc"><img src="images/illu-065.jpg" alt=""></div>
<p class="c">lxv Texte.</p>

<div class="flex">
<div class="poetry">
<div class="verse">Se trop grant voulenté te chasse</div>
<div class="verse">A moult aymer deduit de chasse</div>
<div class="verse">De adonius au moins te recort</div>
<div class="verse">Qui fut par le porc sanglier mort</div>
</div>

</div>

<p class="c">lxv Glose.</p>

<p>Adonius
fut
ung damoisel
moult cointe &amp; de
grant beaulté venus
l’aima par
amours/ mais
pour ce que trop il
se delectoit en
chasserie venus
qui se doubtoit que
mal luy en veinst
par aucune mesaventure
par maintes
fois luy pria
que il se gardast
de chasser a la
grosse beste mais
riens n’en voulut
faire adonius si
fut occis par ung
porc sauvage.
Pource dit au bon
chevalier que se
il veult a toutes
fins chasser que il
se garde de tel chace
dont mal luy
peult venir. A ce
propos dit sedechias
le prophete.
Que ung roy
ne doit laisser son
filz trop user de
chasse ne de oysiveté/
ains le doit
faire instruire a
bonnes meurs et
fuyr vanitez.</p>


<p class="c">lxv Allegorie.</p>

<p>Que de adonius
luy
doibt souvenir
peult estre entendu
que se le bon esperit
est aucunement
desvoyé que a tout
le moins lui doit
souvenir du grant
peril de perseverance
car comme l’ennemy
ait grant
puissance sur les
pecheurs/ dit saint
pierre en sa seconde
epistre que les
pecheurs sont
serfz de corruption
&amp; l’ennemy a puissance
sur eulx car
celluy qui est surmonté
d’un aultre
en bataille est devenu
son serf/ et
en signe de ce cy
est dit en l’apocalipse.</p>

<blockquote>
<p lang="la" xml:lang="la">Data est bestie potestas
in omnem tribum
et populum. Apocal.
xiii. ca.</p>
</blockquote>

<div class="chapter"></div>

<h2 class="nobreak" id="c66" title="66. Troye">&nbsp;</h2>

<div class="cc"><img src="images/illu-066.jpg" alt=""></div>
<p class="c">lxvi Texte.</p>

<div class="flex">
<div class="poetry">
<div class="verse">S’il advient que ennemis t’assaillent</div>
<div class="verse">Garde que toy ne tes gens ne saillent</div>
<div class="verse">Contre eulx dont ta cité desample</div>
<div class="verse">Prens a la prime troye exemple</div>
</div>

</div>

<p class="c">lxvi Glose.</p>

<p>Quant hercules
avec
grant foison de
grecz vindrent
sur la premiere
troye &amp; le roy leomedon
eut ouy dire
leur venue.
Adonc luy &amp; toute
la gent que il
peult avoir en la
cité saillirent dehors
et allerent contre
eulx au rivage
&amp; la s’assemblerent
par moult fiere
bataille et fut la
cité reverse de gens
et vuidee. Adonc
thalamon &amp; ceulz
qui embuschez s’estoient
atout grant ost
pres les murs de
la cité se ficha
ens &amp; ainsi fut la
premiere troye prise/
pour ce dit au
bon chevalier que il
se garde que par tel
tour ne puist estre
deceu de ses ennemis.
Et dit hermes/
garde toy de
l’aguet de tes ennemis.</p>


<p class="c">lxvi Allegorie</p>

<p>Ce que il se
doibt garder
se ennemys
l’aissaillent que sa
cité ne soit vuide
c’est que le bon
esperit se doibt
tousjours tenir
saisy et rempli de
vertu/ &amp; de ce cy dit
saint augustin que
ainsi comme en
temps de guerre
les gens d’armes
ne se dessaisissent
point de leurs armeures
&amp; ne les despouillent
point
jour ne nuit aussi
durant le temps
de la vie presente
ne doivent point
estre despouillez
de vertus car celluy
que l’ennemy
treuve sans vertus
est ainsy comme
celluy que l’adversaire
a trouvé sans
armeures. Pour
ce dit l’evangille.</p>

<blockquote>
<p lang="la" xml:lang="la">Fortis armatus custodit
atrium suum.
Luce. xi. ca.</p>
</blockquote>

<div class="chapter"></div>

<h2 class="nobreak" id="c67" title="67. Orphée">&nbsp;</h2>

<div class="cc"><img src="images/illu-067.jpg" alt=""></div>
<p class="c">lxvii Texte.</p>

<div class="flex">
<div class="poetry">
<div class="verse">Trop ne t’assottes de la lire</div>
<div class="verse">Orpheus se tu veulx eslire</div>
<div class="verse">Armes pour principal mestier</div>
<div class="verse">D’instrument suivir ne as mestier</div>
</div>

</div>

<p class="c">lxvii Glose.</p>

<p>Orpheus
fut ung
poete et dit la fable
que il savoit tant
bien jouer de la
lire que mesmes
les eaues courans
en retournoient
leurs cours &amp; les
oyseaux de l’air/
les bestes sauvagez
&amp; les fiers serpens
en oublioient
leur cruaulté &amp; s’arestoient
a escouter
le son de la lire.
Si est a entendre
que il tant bien
sonnoit que toute
gent de quelque condicion
que ilz fussent
se delectoient
a escouter le poete jouer. Et pour ce que telz instrumens assotent souventesfois
les cueurs des hommes dit au bon chevalier que trop ne s’y doibt
delecter comme il n’affiere aux poursuivans chevalerie a eux trop amuser
en instrumens ne aultres oyseuseté. A ce propos dit une auctorité.
Le son de l’instrument est le las du serpent/ et dit platon. celuy qui a du
tout mis sa plaisance aux delices charnelz est plus serf que ung esclave.</p>


<p class="c">lxvii Allegorie</p>

<p>La lire orpheus
dont
ne se doit assoter
pouons prendre
que l’esperit chevalereux
ne se doibt
assoter ne amuser
en quelconque
compaignie mondaine
soyent parens
ou aultres/
dit sainct augustin
au livre de la
singularité des
clercz que moins
est stimulé des
aguillons de la
chair le solitaire
qui ne hante point
en la frequentation
des voluptez/ et
moins sont ilz
molestés d’avarice
qui ne voient point
les riches du monde.
pour ce dit david.</p>

<blockquote>
<p lang="la" xml:lang="la">Vigilavi &amp; factus
sum sicut passer solitarius
in tecto.</p>
</blockquote>

<div class="chapter"></div>

<h2 class="nobreak" id="c68" title="68. Pâris">&nbsp;</h2>

<div class="cc"><img src="images/illu-068.jpg" alt=""></div>
<p class="c">lxviii Texte</p>

<div class="flex">
<div class="poetry">
<div class="verse">Ne fondes sur avision</div>
<div class="verse">Ne dessus fole illusion</div>
<div class="verse">Grand emprinse/ soit droit ou tort</div>
<div class="verse">Et de paris ayes recort.</div>
</div>

</div>

<p class="c">lxviii Glose</p>

<p>Pource
que paris
avoit songé que
en grece yroit dont
pour celuy songe
fut fait grant armee
&amp; envoyee de
troye en grece ou
paris ravit heleyne/
dont pour celluy
meffait amender
vindrent apres
sur troye tout le
pouoir de grece qui
sy grant pays
estoit lors que il
duroit jusques au
pays que nous appellons
pouille &amp;
calabre ou ytalie
&amp; lors estoit appellé la petite grece/ &amp; d’iceluy
pays fut Achiles &amp; les mirmidonnois celle
grande quantité de gens confondirent troye &amp; tout
le pays.</p>

<p>Pource dit au bon chevalier que
sur avision ne doibt emprendre grant chose
a faire/ car grant mal en peult venir a grant
essoine/ &amp; que grande emprinse ne doye estre
faicte sans grande deliberation de conseil/
dit Platon. Ne fay chose que ton sens n’ait
avant pourveu.</p>


<p class="c">lxviii Alegorie</p>

<p>Que grant
emprinse
ne doibt estre faicte
pour avision/
c’est que le bon esperit
ne doibt nullement
presumer de
soy ne soy eslever
en arrogance
pour quelconque
grace qui de dieu
luy soyt donnee.
Et dit sainct gregoire
es morales
que quatre especes
sont esquelles toute
l’enfleure des arrogans
est demonstree.
La premiere
quant le bien que
ilz ont ilz reputent que ilz le ont de eulxmesmes.
La seconde quant le bien que ilz ont se
ilz le cuydent avoir eu de dieu si le cuydent ilz
avoir bien desservi &amp; receu pour leurs merites.
La tierce quant ilz se vantent d’avoir le
bien que ilz n’ont mye. La quarte quant ilz
desprisent aultruy &amp; desirent que on sache le
bien qui est en eulx. Contre ce vice parle le
sage es proverbes.</p>

<blockquote>
<p lang="la" xml:lang="la">Arroganciam &amp; superbiam &amp; os bilingue detestor. Proverbiorum
octavo capitulo.</p>
</blockquote>

<div class="chapter"></div>

<h2 class="nobreak" id="c69" title="69. Actéon">&nbsp;</h2>

<div class="cc"><img src="images/illu-069.jpg" alt=""></div>
<p class="c">lxix Texte</p>

<div class="flex">
<div class="poetry">
<div class="verse">Se trop aymes chiens &amp; oyseaulx</div>
<div class="verse">D’antheon le gent damoyseaulx</div>
<div class="verse">Qui serf devint/ bien t’en souvienne</div>
<div class="verse">Et gard qu’autant ne t’en advienne</div>
</div>

</div>

<p class="c">lxix Glose</p>

<p>Antheon
fut ung
damoisel moult
courtois &amp; de gentilles
conditions &amp;
trop aymoit chiens
&amp; oyseaulx &amp;
dit la fable que
ung jour chassoit
tout seul par
une forest espesse
ou ses gens l’eurent
perdu. Adonc
comme dyane la deesse
des bois eust
chassé par la forest
jusques a l’heure
de mydi si fut
eschauffee &amp; ardant
pour l’ardeur
du soleil parquoy talent luy vint d’elle baigner en une fontaine clere &amp;
belle qui la estoit/ &amp; comme toute nue fust avironnee de nimphes &amp; deesses
qui la servoient. Antheon qui garde ne s’en prenoit s’embati sur elle &amp; la deesse
veit toute nue a qui pour sa grant chasteté la face de honte rougit &amp;
moult fut dolente/ si dist adonc/ pource que je sçay que les damoyseaulx
se vantent &amp; gabent des dames &amp; des damoiselles/ affin que vanter ne
te puisses que m’ayes veue je t’osteray de parler la puissance. Adonc le
mauldit/ &amp; tantost Antheon devint cerf ramage ne il ne luy demeura de
sa forme humaine fors seulement l’entendement dont luy plain de grant
doleur &amp; de soubdaine paour alloit fuyant par le boscage &amp; tost fut accueilly
de ses propres chiens &amp; chassé de sa mesme gent qui par la forest l’aloyent
cerchant mais or l’ont trouvé mais ne l’ont mye recongneu la fut
attaint Antheon qui devant sa gent ploura a grosses gouttes &amp; voulentiers
leur criast mercy se parler peust/ &amp; des lors commencerent les cerfz a
plourer a la mort/ la fut antheon occis &amp; martiré a grant douleur de sa
mesme mesgnie qui en peu d’heure l’eurent tout devoré.</p>

<p>Sur ceste fable
pevent estre faictes maintes diverses expositions/ mais a nostre propos
peult estre ung jouvencel qui du tout s’abandonnoit a oyseuseté/ &amp; tout
despendit son avoir &amp; sa chevance au delict de son corps &amp; en deduyt de chace
&amp; en tenir mesgnie oyseuse/ par ce peult estre dit qu’il fut haÿ de dyane
qui notte chasteté &amp; devoré de sa propre gent.</p>

<p>Pource veult dire au bon
chevalier que il se garde d’estre surprins en mesmes cas. Et dit ung sage.
Oyseuseté engendre ignorance &amp; erreur.</p>


<p class="c">lxix Alegorie</p>

<p>Par antheon
qui serf
devint/ pouons entendre
le vray penitent
qui pecheur
souloit estre. Or
a matté sa propre
chair &amp; faicte serve
a l’esperit &amp; prins
l’estat de penitence.
Dit sainct augustin
sur le psaultier
que penitence
est ung faiz bien
aisé &amp; une cherge
legiere/ &amp; ne doibt
estre appellé faiz
d’homme ne charge
mais asles d’oyseaulx
volans/
Car ainsi comme
les oyseaulx portent
en terre la
charge de leurs
esles &amp; leurs esles
les portent au ciel.
Ainsi se nous portons
en terre la
charge de penitence
elle nous portera
au ciel. A ce propos
dit l’evangile.</p>

<blockquote>
<p lang="la" xml:lang="la">Penitentiam agite
appropinquabit enim
regnum celorum. Matthei.
iii. capitulo.</p>
</blockquote>

<div class="chapter"></div>

<h2 class="nobreak" id="c70" title="70. Eurydice">&nbsp;</h2>

<div class="cc"><img src="images/illu-070.jpg" alt=""></div>
<p class="c">lxx Texte</p>

<div class="flex">
<div class="poetry">
<div class="verse">Ne va pas aux portes de fer</div>
<div class="verse">Querre Erudice en enfer</div>
<div class="verse">Pou y gaigna a tout sa lyre</div>
<div class="verse">Orpheus/ si com j’oy lyre.</div>
</div>

</div>

<p class="c">lxx Glose</p>

<p>Orpheus
le poete
qui si bien harpoit
dit une fable que il
se maria a la belle
Erudice/ mais
le jour de ses nopces
se alloit esbaloyant
par ung
pray piedz nudz
pour la chaleur
du temps/ ung pastour
couvoita la
belle &amp; pour elle
efforcer se mist
au cours &amp; elle qui
devant luy fuyoit
pour crainte de
luy fut morse au
talon d’un serpent
qui fut mussé soubz l’herbe/ dont la pucelle fut morte en petite termine/
Trop fut dolent orpheus de celle male aventure &amp; adonc print sa lyre &amp;
s’en va aux portes de fer en la valee tenebreuse devant le palais infernal/
&amp; adonc print a herper ung piteux lay &amp; a chanter si doulcement que
tous les tormentz d’enfer en appaiserent &amp; tous les infernaulx offices
furent cessez pour escouter le son de la lyre/ &amp; mesmement proserpine la
deesse d’enfer fut meue de grant pitié/ adonc Pluto Lucifer Cerberus &amp;
Acaron qui veirent pour le herpeur les offices delaisser des infernales
peines luy rendirent sa femme/ par tel sy que il yroit devant &amp; elle apres sans
soy retourner arriere ou il la perdroit sans jamais recouvrer tant que
hors fussent saillyz de l’obscur palu/ mais celuy qui trop aymoit ne se
peult tenir de se retourner pour s’amye regarder/ &amp; tantost Erudice de lui
se depart &amp; reffuyt en enfer ne plus ravoir ne la peult.</p>

<p>Ceste fable
peust estre entendue en assez de manieres. Et peult estre ung a qui sa femme
fut tollue &amp; puis rendue/ &amp; puis la reperdit/ ou peult estre chastel ou
aultre chose. Mais a nostre propos peult estre dit que bien quiert erudice
en enfer qui quiert chose impossible ne pour icelle recouvrer on ne se doibt
donner melancolie. Ce mesmes dit solin. Somme/ folie est de querre ce
qui est impossible a avoir.</p>


<p class="c">lxx Alegorie</p>

<p>Que il ne
doye aller
querre erudice
en enfer/ pouons
entendre que le bon
esperit ne doibt tendre
ne requerir a
dieu chose miraculeuse
ne merveillable
qui est appellee
tempter dieu.
Et dit sainct augustin
sur l’evangile
sainct Jehan
que la requeste que
la creature fait a
dieu n’est pas exaulcee
quant elle
requiert chose qui
ne se peult faire
ou qui ne se doibt
faire ou chose
dont elle useroit
mal se elle luy
estoit ottroyee ou
chose qui blesseroit
son ame se elle
estoit exaulcee/ et
pource de la misericorde
de dieu vient
se il ne donne
mie a la creature
chose dont il scet
qu’elle useroit mal.
A ce propos dit
sainct jacque l’apostre
en son epistre.</p>

<blockquote>
<p lang="la" xml:lang="la">Petitis &amp; non accipitis
eo quod male petatis.
Jacobi. iiii. cap.</p>
</blockquote>

<div class="chapter"></div>

<h2 class="nobreak" id="c71" title="71. Achille">&nbsp;</h2>

<div class="cc"><img src="images/illu-071.jpg" alt=""></div>
<p class="c">lxxi Texte</p>

<div class="flex">
<div class="poetry">
<div class="verse">Se droitz chevaliers veulz congnoistre</div>
<div class="verse">Et fussent ilz enclos en cloistre</div>
<div class="verse">L’essay qu’on fist a Achiles</div>
<div class="verse">T’apprendra a esprouver les</div>
</div>

</div>

<p class="c">lxxi Glose</p>

<p>Achiles ce
dit une
fable fut filz a la
deesse thetis/ &amp;
pource que elle sçavoit
comme deesse
que se son filz hantoit
armes que il
y mourroit/ elle qui
trop l’aymoit de
grant amour le cela
en vesture de
pucelle &amp; voiler
le fist comme nonne
en l’abbaye de la
deesse vesta/ longuement
fut celé
achiles tant qu’il
fut pres que parcreu.
Et dit la fable que
la engendra pirrus qui apres fut moult chevalereux en la fille du roy
ystrus. Adonc commencerent les grans guerres troyennes &amp; sceurent les
grecz par leurs fors que necessité leur estoit d’avoir achiles/ partout fut
quis/ mais nouvelle n’en peut estre ouye. Ulixés qui trop fut plain de grant
malice par tout le queroit/ si vint au temple/ mais comme il n’en peust appercevoir
la verité s’avisa de grant cautelle/ adonc ulixés print aneletz
guinples/ conroyes/ aulmosnieres &amp; joyaux a dames &amp; avec ce armeures
a chevaliers belles &amp; cointes si getta tout emmy la place present les
dames &amp; dist que chascune prensist le mieulx a sa plaisance/ &amp; adonc comme
toute chose traye a sa nature/ les dames coururent aux joyaux/ &amp;
achiles print les armeures/ &amp; lors le courut embrasser ulixés &amp; dist que
c’estoit ce qu’il queroit. Et pource que les chevaliers doibvent estre plus
enclins aux armes que aux cointeries mignotes qui aux dames appartiennent
veult dire l’auctorité que a ce peult on congnoistre le droit chevalier.
A ce propos dit leginon. Le chevalier n’est congneu fors aux armes.
Et dit hermes. Esprouvez les hommes avant que y ayez trop grant
fiance.</p>


<p class="c">lxxi Alegorie</p>

<p>Ou il dit
se droitz
chevaliers veulz
congnoistre/ nous
pouons prendre que
le chevalier jesuchrist
doibt estre
congneu aux armes
de bonnes
operations/ &amp; que
tel chevalier ait
le loyer deu aux
bons dit sainct
hierome que la justice
de dieu ainsi comme
elle ne laisse
nul mal impugny/
aussi ne laisse elle
nul bien inremuneré/
si ne doibt
doncques aux bons
nul labeur sembler
dur/ ne nul temps
[l]ong quant ilz attendent
la gloire
perdurable en louyer.
Pour ce dit
la saincte escripture.</p>

<blockquote>
<p lang="la" xml:lang="la">Confortamini &amp; non
dissolvantur manus
vestre erit enim merces
operi vestro. secundi
paralipomenon. xv. c.</p>
</blockquote>

<div class="chapter"></div>

<h2 class="nobreak" id="c72" title="72. Atalante">&nbsp;</h2>

<div class="cc"><img src="images/illu-072.jpg" alt=""></div>
<p class="c">lxxii Texte.</p>

<div class="flex">
<div class="poetry">
<div class="verse">N’estrivez a athalenta</div>
<div class="verse">Car plus que toy grant talent a</div>
<div class="verse">De fort courre/ c’est son mestier</div>
<div class="verse">De tel cours tu n’as nul mestier</div>
</div>

</div>

<p class="c">lxxii Glose.</p>

<p>Athalenta
fut une
nimphe de moult
grant beauté mais
dure estoit sa destinee
car pour
cause d’elle plusieurs
perdirent la
vie. Ceste damoiselle
pour sa grant
beauté fut de plusieurs
couvoitee
a avoir en mariage/
mais ung tel
edict estoit fait que
nul ne l’auroit s’il
ne la vaincquoit
au cours &amp; se elle
le vainquoit il devoit
mourir et par
celle voye plusieurs
moururent. Cestuy cours peult estre entendu en plusieurs manieres/
et peult estre aucune chose moult couvoitee de plusieurs/ mais sans
grant travail nul ne la pouoit avoir/ le cours que celle faisoit estoit la deffense
et resistence de la chose. Et mesmement peult estre notee la fable
ou plusieurs font grant estrif sans necessité/ si veult dire l’auctorité que
a homme dur et courageux grant estriveur ne luy doibt chaloir de trop
estriver de choses inutiles qui ne sont touchant son honneur/ ne dont il
luy puist chaloir/ car maintz grans maulx sont maintesfois ensuivis
par tel estrif. Et dit thesibelle. Tu dois faire ce qui est le plus prouffitable
au corps/ et le plus convenable a l’ame et fuyr le contraire.</p>


<p class="c">lxxii Allegorie</p>

<p>N’estrives
athalenta
pouons entendre
que le bon esperit
ne se doibt point
empescher de chose
que le monde
face ne en quel
gouvernement il
soit. Et de ce dit
saint augustin en
une epistre que le
monde est plus perilleux
quant il est souef
aux creatures
que quant il est aspre
mais plus le voit
on moleste et
moins s’en doit on
empescher &amp; moins
quant il attrait a
son amour que quant
il donne occasion
d’estre despité. A
ce propos dit jehan
l’evangeliste en sa
premiere evangile.</p>

<blockquote>
<p lang="la" xml:lang="la">Si quis diligit mundum
non est caritas
patris in eo. i. Jo. ii. c.</p>
</blockquote>

<div class="chapter"></div>

<h2 class="nobreak" id="c73" title="73. Pâris">&nbsp;</h2>

<div class="cc"><img src="images/illu-073.jpg" alt=""></div>
<p class="c">lxxiii Texte</p>

<div class="flex">
<div class="poetry">
<div class="verse">Comme Paris ne juge pas</div>
<div class="verse">Car on reçoipt maint dur repas</div>
<div class="verse">Par male sentence ottroyer</div>
<div class="verse">Maintz en ont eu maulvais loyer</div>
</div>

</div>

<p class="c">lxxiii Glose</p>

<p>Dit la fable
que les
trois deesses de
grant puissance/
c’estassavoir Pallas
deesse de sçavoir
Juno deesse
d’avoir &amp; Venus
deesse d’amours
vindrent devant
paris tenans une
pomme d’or qui disoit
soit donnee a la
plus belle &amp; plus
puissant/ de celle
pomme fut grant
descort/ car chescune
disoit que
avoir la devoit &amp;
sur paris s’en furent
mys de ce discort. Paris diligemment voulut enquerre de la force de
chescune a par soy. Lors dist pallas/ je suys deesse de chevalerie &amp; de sagesse
&amp; par moy sont departies armes aux chevaliers/ &amp; science aux clercz
&amp; se la pomme tu me veulx donner saches que sur tous te feray chevalereux
&amp; tous aultres passer en toutes sciences. Apres dit juno deesse d’avoir
et de seigneurie/ par moy sont departis les grans tresors au monde
&amp; se la pomme me veulz donner riche &amp; puissant te feray plus que nul aultre.
Apres parla venus par moult amoureuses parolles &amp; dist/ je suys celle
qui tient escolles d’amours &amp; de joliveté &amp; qui les folz fais estre sages &amp;
les saiges fais foloyer/ les riches fais mendier/ &amp; les exillez enrichir/ ne
il n’est puissance qui a la mienne se compare/ &amp; se la pomme tu me veulz
donner l’amour a la belle Heleyne de grece te sera par moy donnee qui plus
te pourra valoir que ne feroit nul aultre avoir. Et adonc Paris donna sa
sentence &amp; renonça a chevalerie &amp; a sagesse &amp; a avoir pour venus a qui il
donna la pomme/ pour laquelle achoison fut puis troye destruycte. Si est
a entendre pource que Paris ne fut point chevalereux &amp; ne lui chalut de
grant sçavoir/ mais en amours furent toutes ses pensees est entendu que
a venus donna la pomme d’or. Et pource dit au bon chevalier que semblablement
ne doibt faire/ &amp; dit pitagoras/ le juge qui ne juge justement dessert
tout mal.</p>


<p class="c">lxxiii Alegorie</p>

<p>Paris qui
jugea folement
c’est que le
bon esperit se doit
garder de faire jugement
sur aultruy/
de ce parle
sainct Augustin
contre les manichees
que deux choses
sont que nous
devons par especial
eschever/ jugement
sur aultruy
premierement/
car nous ne sçavons
de quel courage
sont les choses
faictes lesquelles
condemner c’est
grant presumption
si la devons interpreter
en la meilleure
partie. secondement
car nous
ne sommes point
certains quelz seront
ceulx qui maintenant
sont bons
ou mauvais. A ce
propos dit nostreseigneur
en l’evangile.</p>

<blockquote>
<p lang="la" xml:lang="la">Nolite judicare &amp;
non judicabimini in
quo enim judicio judicaveritis/
judicabimini.
Mathei vii. c.</p>
</blockquote>

<div class="chapter"></div>

<h2 class="nobreak" id="c74" title="74. Fortune">&nbsp;</h2>

<div class="cc"><img src="images/illu-074.jpg" alt=""></div>
<p class="c">lxxiiii Texte</p>

<div class="flex">
<div class="poetry">
<div class="verse">En fortune la grant deesse</div>
<div class="verse">Ne te fies/ n’en sa promesse</div>
<div class="verse">Car en peu d’heure elle se change</div>
<div class="verse">Le plus hault souvent gette en fange</div>
</div>

</div>

<p class="c">lxxiiii Glose</p>

<p>Fortune
selon la
maniere de parler
des poetes peult
bien estre appellee
la grant deesse/ car
par elle nous veons
le cours des
choses mondaines
gouverner &amp; pour
ce que elle promet
a maintz assez prosperités/
&amp; de fait
en donne a aulcuns
&amp; les retoult en petit
d’heure quant il
luy plaist. dit au
bon chevalier que
il ne se doibt fier
en ses promesses
ne desconforter
pour ses adversitez/
et dit Socrates/
les tours de
fortune sont comme
engins a prendre
poissons.</p>


<p class="c">lxxiiii Alegorie</p>

<p>Par ce que
il dit que
il ne se doibt fier
en fortune pouons
entendre que le bon
esperit doibt fuyr
et despriser les delices
du monde. de
ce dit Boece au
tiers livre de consolation
que la felicité
des epicurees
doibt estre appellee
infelicité.
Car c’est la plaine
&amp; parfaicte felicité
qui peult l’homme
faire souffisant/
puissant/ reverend/
sollennel
et joyeux/ lesquelles
condicions ne
prestent point les
choses ou les mondains
mettent
leurs felicitez.
Pource dit dieu
par le prophete
ysaÿe.</p>

<blockquote>
<p lang="la" xml:lang="la">Popule meus qui
te beatam dicunt ipsi
te decipiunt.</p>
</blockquote>

<div class="chapter"></div>

<h2 class="nobreak" id="c75" title="75. Pâris">&nbsp;</h2>

<div class="cc"><img src="images/illu-075.jpg" alt=""></div>
<p class="c">lxxv Texte</p>

<div class="flex">
<div class="poetry">
<div class="verse">Pour guerre emprendre &amp; avancer</div>
<div class="verse">Ne fay pas paris commencer</div>
<div class="verse">Car mieulx sçauroit je n’en doubt mye</div>
<div class="verse">Soy deduyre es beaulx bras s’amye</div>
</div>

</div>

<p class="c">lxxv Glose</p>

<p>Paris ne
fut mie
condicioné aux armes/
mais du
tout a amours.
Et pource dit au
bon chevalier que
il ne doibt mye
faire capitaine
de son ost ne de
ses batailles chevaliers
non condicionés
aux armes.
Et pour ce
dit Aristote a Alixandre.
Tu doibs
establir connestable
de ta chevalerie
celluy que tu
sentiras sage &amp; expert
aux armes.</p>


<p class="c">lxxv Alegorie</p>

<p>Que a paris
ne face
guerre encommencer/
c’est que le bon
esperit tendant a
la seule chevalerie
du ciel doibt
du tout estre soustrait
du monde &amp;
avoir esleue la
vie contemplative.
Et dit sainct
gregoire sur ezechiel
que la vie contemplative a bon
droit est preferee
a la vie active comme
la plus digne
&amp; la plus grande
car la vie active
se travaille au labeur
de la vie presente/
mais la vie
contemplative si
commence ja a gouster
la saveur du
repos advenir.</p>

<p>Pour ce de marie
magdaleyne par
qui contemplacion est
figuree/ dit l’evangile.</p>

<blockquote>
<p lang="la" xml:lang="la">Optimam partem
elegit sibi maria que
non aufferetur ab ea
in eternum. Luce. x. ca.</p>
</blockquote>

<div class="chapter"></div>

<h2 class="nobreak" id="c76" title="76. Céphale">&nbsp;</h2>

<div class="cc"><img src="images/illu-076.jpg" alt=""></div>
<p class="c">lxxvi Texte</p>

<div class="flex">
<div class="poetry">
<div class="verse">Ne te chaille de nul guettier</div>
<div class="verse">Mais t’en va tousjours ton sentier</div>
<div class="verse">Cephalus o son glavelot</div>
<div class="verse">Le t’apprent/ &amp; la femme loth</div>
</div>

</div>

<p class="c">lxxvi Glose</p>

<p>Cephalus
fut ung
ancien chevalier
dit une fable que
toute sa vie se
estoit moult delecté
en deduyt de
chace &amp; a merveilles
sçavoit bien
getter ung glavelot
qu’il avoit qui
avoit telle proprieté
que ja ne fust getté
en vain &amp; tout
occioyt autant qu’il
attaignoit. Et
pour ce que acoustumé
avoit de soy
lever au matin &amp;
aller a la forest
la saulvagine guetter/ sa femme en fut en grant jalousie que luy d’aultre
que d’elle fust amoureux &amp; pour la verité sçavoir alla apres pour le guetter.
Cephalus qui au boys estoit quant il ouyt la feullee bruyre ou sa femme
se mussoit cuida que saulvagine fust/ atant lansa son glavelot &amp; sa
femme attaint si l’occist/ dolent fut de la mesaventure cephalus/ mais remede
n’y peut estre mys. La femme loth comme tesmoigne la saincte escripture
se retourna arriere contre le commandement de l’ange quant elle
ouyt derriere soy fondre les cinq citez &amp; pour ce fut tantost tournee en
une masse de sel. Et comme toutes choses soyent figureez y peult estre
mys assez d’entendemens/ mais a la prendre a la verité pour exemple/
nul bon ne se doibt delecter a guetter aultruy en chose qui ne luy doit appartenir
et comme nul ne vouldroit estre guetté/ dit Hermes/ ne fay a
ton compaignon nonplus que tu vouldroyes que il te feist &amp; ne vueilles tendre
les las pour prendre les hommes ne pourchasser leurs dommages ne
deshonneur par aguet ou par cautelle/ car au derrenier tourneroit sur toy.</p>


<p class="c">lxxvi Alegorie</p>

<p>Que il ne
luy doit
chaloir de nul
guetter peult estre
entendu que le bon
esperit ne se doibt
donner peine de
sçavoir fait d’aultrui
ne d’enquerir
d’aultruy nouvelles.
Et dit sainct
jehan crisostome
sur l’evangile sainct
mathieu/ comment
dit il/ es faitz d’autruy
voys tu tant
de petites deffaultes
&amp; en tes propres
faitz tu laisses
passer tant
grans deffaultes/
se tu t’aymes mieulx
que ton prochain
pour quoy
t’empesches tu de
ses faitz &amp; laisses
les tiens/ soyes
premierement diligent
de considerer
tes faitz/ &amp;
puis considere les
faitz d’aultruy. A
ce propos dit nostreseigneur
en l’evangile.</p>

<blockquote>
<p lang="la" xml:lang="la">Quid autem vides
festucam in oculo fratris
tui ? trabem autem
in oculo tuo non vides
Matthei. vii. capitulo.</p>
</blockquote>

<div class="chapter"></div>

<h2 class="nobreak" id="c77" title="77. Hélénos">&nbsp;</h2>

<div class="cc"><img src="images/illu-077.jpg" alt=""></div>
<p class="c">lxxvii Texte.</p>

<div class="flex">
<div class="poetry">
<div class="verse">Ne desprises pas le conseil</div>
<div class="verse">Helenus je le te conseil</div>
<div class="verse">Car souvent advient maintz dommages</div>
<div class="verse">Par non vouloir croire les sages</div>
</div>

</div>

<p class="c">lxxvii Glose</p>

<p>Helenus fut
frere hector
et filz priam et
moult fut sage
clerc et plain de
science/ sy desconseilla
tant comme
il peut que paris
n’allast en grece
ravir la belle heleyne/
mais il n’en
fut mie creu dont
grant dommage
vint aux troyens.
Pource dit au bon
chevalier que les sages
on doibt croire
et leur conseil.
Et dit hermes/ qui
honnoure les sages
et use de leur
conseil est perpetuel.</p>


<p class="c">lxxvii. Allegorie</p>

<p>Helenus qui
desconseilloit
la guerre c’est
que le bon esperit
doit eschever les
tentacions/ et dit
saint hierome/ que
le pecheur n’a nulle
excusation qui
se laisse surmonter
de tentation/ car
l’ennemy tenteur sy
est si foible que il
ne peult surmonter
sinon celluy qui
se veult rendre a
luy. Et ce dit saint
pol l’apostre.</p>

<blockquote>
<p lang="la" xml:lang="la">Fidelis deus qui non
patietur vos temptari
supra id quod potestis :
sed faciet etiam
cum exultatione proventum
ut possitis sustinere.
i. ad corinthios.
x. ca.</p>
</blockquote>

<div class="chapter"></div>

<h2 class="nobreak" id="c78" title="78. Morphée">&nbsp;</h2>

<div class="cc"><img src="images/illu-078.jpg" alt=""></div>
<p class="c">lxxviii Texte.</p>

<div class="flex">
<div class="poetry">
<div class="verse">Ne t’esjouys trop ne te troubles</div>
<div class="verse">Pour les avisions moult troubles</div>
<div class="verse">Morpheus qui est messagier</div>
<div class="verse">Au dieu qui dort et fait songier</div>
</div>

</div>

<p class="c">lxxviii Glose</p>

<p>Morpheus
ce dit une
fable est filz et
message au dieu
dormant &amp; est dieu
de songe et fait songier.
Et pour ce
que songe est
chose moult trouble
et obscure/ et
aucunefois riens
ne signifie et aucunefois
tout le
contraire signifie
de ce que on a songié/
ne il n’est sy
sage qui proprement
en puisse parler
quoy que les expositeurs
en dient
dit au bon chevalier
que esjouyr ne
troubler ne se
doit pour telz avisions
dont on ne
peult monstrer certaine
signification
ne a quoi elles doivent
tourner/ et
mesmement comme
on ne se doibt ne
troubler ne esjouyr
des choses de
fortune qui sont
transitoires dit socrates.
Tu qui es
homme ne te doibs
trop esjouyr ne
troubler pour quelconque
cas.</p>


<p class="c">lxxviii Allegorie.</p>

<p>Ou il dit que
trop ne se
doit on esjouir ne
troubler pour
avisions/ dirons
que le bon esperit
ne se doit trop esjouir
ne trop troubler
pour quelconque
cas qui lui avienne
et que il doit porter
les tribulations
paciamment
dit saint augustin
sur le psaultier.
Beau filz dit il
se tu pleures des
maulx que tu sens
si pleure soubz la
correction de ton
pere.</p>

<p>Se tu te
plains des tribulations
qui te surviennent
garde que
ce ne soit par indignacion
ne par orgueil/
car l’adversité
que dieu t’envoye
t’est medicine non
pas peine c’est chastiement
non pas
damnacion/ ne redoubtes
mye la
verge de ton pere
se tu ne veulx que il te reboute de son
heritage/ &amp; ne penses mye la peine que
tu as a soustenir son flayel/ mais considere
quel lieu tu as en son testament.
A ce propos dit le sage.</p>

<blockquote>
<p lang="la" xml:lang="la">Esse quod tibi applicatum fuerit accipe et in
dolorem sustine et in humilitate patientiam habe.
Ecclesiastici. ii. ca.</p>
</blockquote>

<div class="chapter"></div>

<h2 class="nobreak" id="c79" title="79. Alcyone">&nbsp;</h2>

<div class="cc"><img src="images/illu-079.jpg" alt=""></div>
<p class="c">lxxix Texte</p>

<div class="flex">
<div class="poetry">
<div class="verse">Se par mer tu veulx entreprendre</div>
<div class="verse">Voyage perilleux et prendre</div>
<div class="verse">Croy le conseil de alchioine</div>
<div class="verse">De ceÿs te dira l’essoine</div>
</div>

</div>

<p class="c">lxxix Glose.</p>

<p>Ceÿs fut
ung roy
moult preudhom
et moult aimé de
alcioine sa femme
devocion print au
roy d’aler par mer
en ung perilleux
passage par temps de
tempeste se mist en
mer/ mais alcioine
sa femme qui trop
l’aymoit de grant
amour se mist en
grant peine de luy
destourner d’icelluy
voyage et a
grans pleurs et
larmes moult l’en
prioit mais pour
elle n’y peult estre
remede mis ne
avecquez luy aler ne la voulut laisser ce que elle vouloit a toutes fins
et dedens la nef se getta au departir/ mais le roy Ceÿs la reconforta &amp; la
fist a force remaindre/ dont moult fut anguoisseuse et dolente/ car trop
estoit en grant soucy dont tant veoit colus le dieu des ventz meu sur la
marine/ Ceÿs le roy dedens briefz jours apres perit en mer dont quant
alcioine sceut l’aventure se getta en mer/ mais dit la fable que les dieux
en eurent pitié et muerent les corps des deux amans en deux oyseaulx
affin que de leur grant amour fust memoire perpetuelle. Si volent encore
sur la marine les oyseaulx qui alcioines sont appellez/ et de blanc
plumage sont. Et quant les mariniers venir les voyent adonc sont
certains de tempeste avoir.</p>

<p>La droite exposicion peult estre
que deux aimans s’entraimerent par semblable maniere en mariage que
le poete a comparez ausditz oyseaulx. Si veult dire que le bon chevalier
ne se doit mettre en perilleux voyages sans le conseil de ses bons amis
et dit assalon le sage s’efforce d’eslongnier dommage et fol met grant
peine a le trouver.</p>


<p class="c">lxxix Allegorie</p>

<p>Que alcioine
doibve
croire c’est que se le
bon esperit est par
mauvaise tentacion
empesché d’aucune
erreur ou
doubte en sa pensee
que il se doit rapporter
a l’opinion
de l’eglise et dit
saint ambroise au
second livre des
offices que celluy
est forcené qui despite
le conseil de
l’eglise car joseph
moult plus prouffitablement
ayda
le roy pharaon du
conseil de sa prudence
que se il lui
eust donné de l’argent/
car argent
n’eust peu pourveoir
a la famine
du royaulme d’egipte
comme fist le
conseil de joseph
qui remedia contre
la famine d’egipte
l’espace de
cinq ans/ &amp; puis
conclud croy le conseil
et tu ne te repentiras
point. A
ce propos dit le sage
es proverbes
en la personne de l’eglise.</p>

<blockquote>
<p lang="la" xml:lang="la">Custodi legem meam
atque consilium &amp; erit vita
anime tue. proverbiorum.
iii. ca.</p>
</blockquote>

<div class="chapter"></div>

<h2 class="nobreak" id="c80" title="80. Troïlus">&nbsp;</h2>

<div class="cc"><img src="images/illu-080.jpg" alt=""></div>
<p class="c">lxxx Texte.</p>

<div class="flex">
<div class="poetry">
<div class="verse">A conseil d’enfant ne t’acordes</div>
<div class="verse">Et de troylus te recordes</div>
<div class="verse">Croy les viellars et les expers</div>
<div class="verse">Mais charge d’armes les appers</div>
</div>

</div>

<p class="c">lxxx. Glose</p>

<p>Quant le roy
priam eut
fait reediffier troye
qui pour la cause
du congeement
de ceulx qui aloient
en colcos eut esté
destruicte. Adonc
d’icelle destruction
voulut priam faire
la vengance/ adonc
assembla son
conseil ou moult
eut de haulx barons
et sages/
pour savoir se bon
seroit que paris
son filz alast en
grece ravir heleyne
en eschange d’esyona
sa seur qui
eut esté prinse par
thalamon ajaux
et menee en servage/
mais tous les
sages s’acordoient
que non pour cause
des prophecies &amp;
des escriptures qui
disoient que par celluy
ravissement seroit
troye destruite. Adonc troylus qui enfant estoit et luy moinsné des
filz priam dist que on ne devoit croire en conseil de guerre ces viellars
ne ces provoires qui par recreandise conseilloient le repos sy conseilla
tout l’opposite/ si fut le conseil troylus tenu dont grant mal s’en ensuyvit.
Pour ce dit au bon chevalier que a conseil d’enfant qui naturellement
est de legiere et petite consideration ne se doit tenir ne croire. A ce propos
dit une auctorité. La terre est mauldite dont le prince est enfant.</p>


<p class="c">lxxx Allegorie</p>

<p>A conseil
d’enfant ne
se doit acorder le
bon esperit/ &amp; c’est
a entendre que ignorant
ne doit estre
mais sachant et
aprins de ce qui
peult estre prouffitable
a son salut/
et contre les
ignorans dit sainct
augustin. Ignorance
est une tresmauvaise
mere qui a tresmauvaises
filles
c’estassavoir faulceté
et doubtance.
La premiere est
meschante et la
seconde miserable.
La premiere si est
plus vicieuse mais
la seconde est plus
moleste/ et ces
deux sont estaintes
par sapience.
de ce dit le sage.</p>

<blockquote>
<p lang="la" xml:lang="la">Sapientiam pretereuntes
non tantum in
hoc lapsi sunt ut ignorent
bona : sed insipientie
sue reliquerunt hominibus
memoriam.
Sapientie. v. ca.</p>
</blockquote>

<div class="chapter"></div>

<h2 class="nobreak" id="c81" title="81. Calchas">&nbsp;</h2>

<div class="cc"><img src="images/illu-081.jpg" alt=""></div>
<p class="c">lxxxi Texte.</p>

<div class="flex">
<div class="poetry">
<div class="verse">Hayz calcas et ses complices</div>
<div class="verse">Dont les infinies malices</div>
<div class="verse">Traÿssent regnes et empires</div>
<div class="verse">Il n’est au monde aultres gens pires</div>
</div>

</div>

<p class="c">lxxxi Glose.</p>

<p>Calcas fut
ung soubtil
clerc de la cité
de troye/ et quant
le roy priam sceut que
les gregois venoient
sur luy a
grant ost il envoia
calcas en delphos
savoir au dieu appolin
comment il
iroit de la guerre
mais apres la response
du dieu qui
dist que apres dix
ans aroient les
grecz la victoire
se tourna calcas
devers les grecz
et s’acointa d’achilles
qui en delphos
estoit venu pour
celle mesme cause
&amp; avec lui s’en ala
devers les grecz
lesquelz il ayda a
conseiller contre
sa propre cité/ et
maintesfois puis
destourna a faire
paix entre grecz &amp;
troyens. Et pource que il fut traitre/ dit au bon chevalier que telz subtilz &amp;
mauvais doit haÿr/ car leurs traÿsons faictes par cautelles pevent
moult dommager royaulmes et empires et toutes gens. Pource dit platon.
le soubtil ennemy povre et non puissant peult plus grever que le riche/
puissant et non sachant.</p>


<p class="c">lxxxi Allegorie.</p>

<p>Calcas qui
doit estre
haÿ peult estre entendu
que le bon esperit
doit haÿr toute
malice frauduleuse
contre son prochain
et nullement
ne la doit consentir
et dit saint hierome
que le traitre ne se
adoulcist ne pour
familiarité de compaignie
ne pour
priveté de boire
et de menger ne
pour grace de service
ne pour planté
de beneficez/ de
ce vice disoit saint
pol l’apostre.</p>

<blockquote>
<p lang="la" xml:lang="la">Erunt homines elati
cupidi superbi proditores
proterui tumidi.
ii. Ad thimoteum.
iii. ca.</p>
</blockquote>

<div class="chapter"></div>

<h2 class="nobreak" id="c82" title="82. Hermaphrodite">&nbsp;</h2>

<div class="cc"><img src="images/illu-082.jpg" alt=""></div>
<p class="c">lxxxii Texte</p>

<div class="flex">
<div class="poetry">
<div class="verse">Ne soyes dur a ottroyer</div>
<div class="verse">Ce que tu peulz bien employer</div>
<div class="verse">A hermofrodicus te mire</div>
<div class="verse">A qui mal print pour escondire</div>
</div>

</div>

<p class="c">lxxxii Glose</p>

<p>Hermofrodicus
fut
ung jouvenceau
de moult grant beaulté/
une nimphe
fut moult esprinse
de s’amour
mais nullement
il ne la vouloit
aymer &amp; celle partout
le poursuyvoit
tant que une
foys le damoyseau
estoit moult
lassé pour la chace
ou toute jour avoit
travaillé/ adonc
arriva a la
fontaine de salinaxis
ou il avoit
ung bel estanc cler &amp; sery/ adonc luy print talent de soy baigner/ de ses
draps se despouilla &amp; en l’eaue se mist. Quant la nimphe le veyt tout
nud soy despouiller apres luy se getta &amp; le jouvenceau print par grant
amour a embrasser/ mais cil qui fut plain de felonnie la print a debouter
par grant rudesse ne celle son cueur ne peult amollier pour nulle priere.
Adonc de grant voulenté pria la nimphe aux dieux que de son amy qui
sy la deboutoit jamais ne peust departir/ les dieux ouyrent sa devote orayson
si misrent les deux corps en ung seul qui deux sexes avoit.</p>

<p>Ceste
fable peult estre entendue en assez de manieres. Et comme les clercz soubtilz
philosophes ayent mussez leurs grans secretz soubz couverture de
fables y peult estre entendue sentence appartenant a la science d’astronomye
&amp; aussi d’arquemye comme dient les maistres/ et pour ce que la matiere
d’amours est plus delectable a ouyr que aultre firent communement
leurs fictions sur amours pour estre plus delectable mesmement aux
rudes qui n’y prennent fors l’escorche/ &amp; plus aggreable aux soubtilz qui en
succent la liqueur. Mais a nostre propos pouons entendre que layde chose
est &amp; vilaine reffuser ou ottroyer a dangier ce qui ne peult tourner a vice
ou n’a prejudice estre ottroyee. Et dit Hermes. Ne fay mye longue demeure
a mettre a execucion ce que tu doibs faire.</p>


<p class="c">lxxxii Alegorie</p>

<p>Dur ne doit
estre a ottroyer
le bon esperit
la ou il voyt
la necessité/ mais
reconforter le besoigneur
a son
pouoir comme dit
sainct gregoire es
morales que quant
nous voulons conforter
aulcun afflict
en sa tristesse
nous devons premierement
douloir
avecques luy/ car
celuy ne peult proprement
reconforter
le dolent qui ne
s’accorde a sa douleur/
car ainsi comme
on ne pourroit
joindre ung
fer a l’autre se tous
les deux ne sont
chauffez &amp; amolliez
au feu. Aussi
ne pouons nous
aultruy redresser
de tristesse se nostre
cueur n’est amolly
par compassion.
A ce propos
dit la saincte
escripture.</p>

<blockquote>
<p lang="la" xml:lang="la">Confortare manus
dissolutas &amp; genua
debilia robotate. ysaie.
xxxv. capitulo.</p>
</blockquote>

<div class="chapter"></div>

<h2 class="nobreak" id="c83" title="83. Ulysse">&nbsp;</h2>

<div class="cc"><img src="images/illu-083.jpg" alt=""></div>
<p class="c">lxxxiii Texte</p>

<div class="flex">
<div class="poetry">
<div class="verse">Tu te peulx bien esbatre aux gieux</div>
<div class="verse">Ulixés/ en temps &amp; en lieux</div>
<div class="verse">Car ilz sont soubtilz &amp; honnestes</div>
<div class="verse">En temps de treves et de festes</div>
</div>

</div>

<p class="c">lxxxiii Glose</p>

<p>Ulixés fut
ung baron
de grece de grant
subtillité/ &amp; au
temps du long siege
devant troye qui
dix ans dura tousjours
quant treves
estoient trouvoit
jeulx soubtilz
&amp; moult beaux
pour esbatre les
chevaliers tant que
ilz estoient a sejour/
&amp; dient aulcuns
que il trouva
le jeu des eschés &amp;
de telz semblables
jeux a s’esbatre.
Et dit Solin.
Toute chose subtille
et honneste est
louable a faire.</p>


<p class="c">lxxxiii Alegorie</p>

<p>Les gieux
Ulixés
pevent estre entenduz
que quant l’esperit
chevalereux
sera lassé d’adourer
&amp; d’estre en contemplacion
il pourra
bien soy esbatre
a lyre les sainctes
escriptures/
car comme dit sainct
Hierome es morales.
La saincte
escripture si est proposee
aux yeulx
de nostre cueur comme
en ung mirouer/
affin que
nous y veons l’enteraine
face de nostreseigneur/
la
pouons nous veoyr
nostre laid/
la pouons nous
veoyr combien nous
prouffitons &amp; combien
nous sommes
loing de prouffiter.
A ce propos dit
nostreseigneur en
l’evangile.</p>

<blockquote>
<p lang="la" xml:lang="la">Scrutatis scripturas
in quibus putatis
vitam eternam habere.
Johannis. v. capitulo.</p>
</blockquote>

<div class="chapter"></div>

<h2 class="nobreak" id="c84" title="84. Briséis">&nbsp;</h2>

<div class="cc"><img src="images/illu-084.jpg" alt=""></div>
<p class="c">lxxxiiii Texte</p>

<div class="flex">
<div class="poetry">
<div class="verse">S’a cupido tu veulx donner</div>
<div class="verse">Ton cueur et tout abandonner</div>
<div class="verse">Gard briseyda n’acointier</div>
<div class="verse">Car trop a le cueur villotier</div>
</div>

</div>

<p class="c">lxxxiiii Glose</p>

<p>Briseida fut
une damoiselle de
moult grant beaulté
et encor plus cointe
et de vague attrait.
Troylus ly
moinsné des filz
priam qui trop fut
plain de grant
prouesse/ de beaulté
et de gentillesse
l’ayma de grant
amour/ et elle luy
donna s’amour et
a tousjours promist
de la non faulcer.
Calcas pere
a la damoiselle qui
par science savoit
que troye seroit destruite/
si fist tant
que sa fille lui fut
rendue et tiree hors de la cité/ et menee au siege/ grant fut la douleur des
deux amans a la departie neantmoins dedens brief temps dyomedes
qui hault baron estoit des grecz et moult vaillant chevalier s’accointa
de briseyda &amp; tant fist par son pourchas que elle l’aima &amp; du tout oublia
son bon amy troyolus. Et pour ce que ainsi eut briseyda legier courage
dit au bon chevalier que se il veult son cueur donner que il se garde
d’acointer semblable dame que fut briseyda. Et dit hermes/ garde toy
de la compaignie des mauvais que tu ne soyes comme ung d’eulx.</p>


<p class="c">lxxxiiii Allegorie</p>

<p>Briseida dont
il se doibt
garder d’accointer
c’est vaine gloire
que le bon esperit
ne doit nullement
acointer/ mais
fuyr a son pouoir
car trop est legiere
&amp; trop vient soudainement.
et dit
saint augustin sur
le psaultier que cellui
qui a bien aprins &amp;
essaye par experience
les degrez des
vices surmonter
est venu a congnoissance
que le
peché de vaine
gloire qui tout
seul ou plus especialement
est a
eschever aux parfais
hommes car
c’est entre les pechez
celluy qui est
le plus fort a vaincre.
Pour ce dit
saint pol l’apostre</p>

<blockquote>
<p lang="la" xml:lang="la">Qui gloriatur in domino
glorietur. ii. ad chorin.</p>
</blockquote>

<div class="chapter"></div>

<h2 class="nobreak" id="c85" title="85. Patrocle">&nbsp;</h2>

<div class="cc"><img src="images/illu-085.jpg" alt=""></div>
<p class="c">lxxxv Texte</p>

<div class="flex">
<div class="poetry">
<div class="verse">Quant patroclus occis aras</div>
<div class="verse">Lors d’achiles te garderas</div>
<div class="verse">Se tu m’en crois/ car c’est tout ung</div>
<div class="verse">Leurs biens sont entr’eux deux commun</div>
</div>

</div>

<p class="c">lxxxv Glose</p>

<p>Patroclus
&amp; achiles
furent compaignons
ensemble
et si tres amys que
oncques deux freres
plus ne s’entre
aymerent &amp; eulx
&amp; leurs biens furent
une mesme
chose/ &amp; pource que
Hector occist patroclus
en la bataille
vint la grant
hayne de achiles
sur hector/ mais
pource que trop redoubtoit
sa grant
force oncques depuis
ne fina de le
guetter pour le surprendre a descouvert &amp; en trahyson. Si dist othea a hector
comme par prophecie de ce qui estoit a advenir que quant patroclus
occis aroit besoing luy seroit soy garder de achiles. Et est a entendre que
tout homme qui a occis ou meffait au loyal compaignon d’un aultre que
le compaignon en fera la vengeance se il peut. Pource dit Madarge.
En quelque lieu que tu soyes avec ton ennemy tien le tousjours pour
suspec ja soit ce que tu soyes plusfort que luy.</p>


<p class="c">lxxxv Alegorie</p>

<p>Ce que il
est dit que
quant patroclus
occis aura d’achiles
se doit garder
pouons entendre
que se le bon esperit
se laisse a l’ennemy
encliner a
peché il doibt douter
mort pardurable/
&amp; comme dit
Job/ la vie presente
n’est que une
chevalerie/ &amp; en signe
de cecy la vie
presente est appellee
guerriant a la
difference de celle
de la amont qui
est appellee triumphant/
car celle a
ja victoire des ennemys.
A ce propos
dit sainct pol
l’apostre.</p>

<blockquote>
<p lang="la" xml:lang="la">Induite vos armatura
dei ut possitis
stare adversus insidias
diaboli. Ad ephesios.
vi. capitulo.</p>
</blockquote>

<div class="chapter"></div>

<h2 class="nobreak" id="c86" title="86. Echo">&nbsp;</h2>

<div class="cc"><img src="images/illu-086.jpg" alt=""></div>
<p class="c">lxxxvi Texte</p>

<div class="flex">
<div class="poetry">
<div class="verse">Gardes qu’echo tu n’escondises</div>
<div class="verse">Ne ses piteux plaintz ne desprises</div>
<div class="verse">Se son vueil tu peulz soustenir</div>
<div class="verse">Tu ne scez qu’il t’est a venir</div>
</div>

</div>

<p class="c">lxxxvi Glose</p>

<p>Echo ce dit
une fable
fut une nimphe/
Et pource que trop
grant gengleresse
souloit estre &amp; par
sa gengle encusa
juno qui ung jour
guettoit son mari
par jalousie/ la
deesse s’en couroussa
&amp; dist d’ores en
avant plus ne parleras
premiere si
se n’est apres aultruy.
Echo fut
amoureuse du bel
narcisus/ mais
pour nulle priere
ne pour signe d’amytié
que elle luy feist pitié n’en daigna avoir &amp; tant que la belle mourut
pour son amour/ mais en mourant pria aux dieux qu’elle peust estre vengee
de celuy en qui tant avoit trouvé de cruaulté que encor luy donnassent
sentir l’amoureuse pointure parquoy il peust sçavoir la grant douleur
que ont les fins amans qui d’amour sont refusez &amp; dont mourir luy convenoit/
atant fina Echo/ mais la voix d’elle remaint qui encor dure/ et
la firent les dieux perpetuelle pour memoire de celle adventure &amp; encor
respond aux gens en ses valees &amp; sur rivieres apres voix d’aultruy/
mais parler ne peult premiere.</p>

<p>Echo peult signifier personne qui par
grant necessité requiert aultruy/ la voix qui est demouree/ c’est que de gens
souffreteux il est assez demouré/ ne ilz ne pevent parler fors apres aultruy/
c’est que ilz ne se pevent ayder d’eulx mesmes sans ayde d’aultruy.
Pource veult dire au bon chevalier que il doibt avoir pitié des souffretteux
qui le requierent. Et dit zaqualquin. Qui veult bien garder la loy
doibt ayder a son amy de son avoir/ &amp; prester aux souffreteux/ estre gracieux/
non denyer justice a son ennemy/ &amp; soy garder de tous vices &amp; de
deshonneur.</p>


<p class="c">lxxxvi Alegorie</p>

<p>Echo qui ne
doit estre
escondite peult
estre nottee misericorde
que le bon
esperit doit avoir
en soy/ &amp; dit sainct
augustin au livre
du sermon de nostreseigneur
en la
montaigne que benoitz
sont ceulx
qui voulentiers
secourent aux presens
qui sont en
misere/ car ilz desservent
que la misericorde
de dieu
les delivre de
leurs miseres et
est chose juste que
qui veult estre aydé
du souverain
plus puissant que
ainsi il ayde au
moindre de soy en
ce en quoy il est
plus puissant que
luy. Pource dit
le sage es proverbes.</p>

<blockquote>
<p lang="la" xml:lang="la">Qui pronus est ad
misericordiam benedicetur.
Proverbiorum
xxii. capitulo.</p>
</blockquote>

<div class="chapter"></div>

<h2 class="nobreak" id="c87" title="87. Daphné">&nbsp;</h2>

<div class="cc"><img src="images/illu-087.jpg" alt=""></div>
<p class="c">lxxxvii Texte</p>

<div class="flex">
<div class="poetry">
<div class="verse">Se de laurier couronne avoir</div>
<div class="verse">Veulx/ qui mieulx vault que nul avoir</div>
<div class="verse">Dampné te convient poursuyvir</div>
<div class="verse">Et tu l’auras par bien suyvir</div>
</div>

</div>

<p class="c">lxxxvii Glose</p>

<p>Dit une
fable que
dampné fut une
damoiselle que phebus
ayma par amours
&amp; moult
la poursuyvit
mais elle accorder
ne s’y vouloit.
Advint ung jour
que il veit la belle
aller par une
voye &amp; quant elle
le veit venir
elle print a fuyr &amp;
le dieu apres/ et
quant il fut sy pres
que elle veit bien
que eschapper ne
pouoit sa priere
fist a dyane la deesse que sa virginité luy voulsist saulver/ &amp; adonc
fut le corps de la pucelle mué en ung vert laurier/ &amp; quant
phebus fut approché il print des branches de l’arbre &amp; chappeau
s’en fist en signe de victoire. Et depuis lors en ça chappeau de laurier
signifie victoire/ &amp; mesmes au temps de la grant felicité aux
rommains couronnoient de laurier les victorieux.</p>

<p>Plusieurs entendemens
peult avoir la fable : &amp; peult advenir que ung puissant
homme poursuyvit a long travail une dame &amp; tant que soubz ung
laurier il l’attaignit a sa voulenté/ &amp; pour celle cause depuis lors
en ça ayma le laurier &amp; le porta en devise en signe de victoire que
il avoit eue de ses amours soubz le laurier. Et peult estre aussi
le laurier prins pour or qui signifie noblesse/ &amp; pour ce que le
laurier signifie honneur/ dit au bon chevalier que il luy convient
Dampné poursuyvir se couronne de laurier veult avoir. C’est a
entendre peine &amp; travail se a honneur veult avenir. A ce propos
dit Omer. Par grant diligence vient on a perfection.</p>


<p class="c">lxxxvii Alegorie</p>

<p>Se de laurier
veult
couronne avoir
dampné luy convient
poursuivir/
pouons entendre
que se le bon esperit
veult victoire
glorieuse avoir
luy convient perseverance
qui le mainera
a la victoire
de paradis dont
les joyes sont infinies
comme dit
sainct gregoire.
Qui est dit il la
langue qui souffise
racompter/ et qui
est l’entendement
qui puisse comprendre quantes
sont les joyes de ceste
souveraine cité de paradis
estre tousjours present
aux ordres des angelz
avec les benoictz esperitz
assister a la gloire
du conditeur regarder le
present visage de dieu/
veoir la lumiere incircunscriptible
estre asseur de
non avoir jamais paour
de la mort soy esjouyr
du don de pardurable incorruption.
A ce propos
dit david au psaultier.</p>

<blockquote>
<p lang="la" xml:lang="la">Gloriosa dicta sunt de te : civitas
dei.</p>
</blockquote>

<div class="chapter"></div>

<h2 class="nobreak" id="c88" title="88. Andromaque">&nbsp;</h2>

<div class="cc"><img src="images/illu-088.jpg" alt=""></div>
<p class="c">lxxxviii Texte</p>

<div class="flex">
<div class="poetry">
<div class="verse">Aussi te fays je mencion</div>
<div class="verse">D’andromaca/ la vision</div>
<div class="verse">Ta femme du tout ne desprises</div>
<div class="verse">Ne d’aultres femmes bien apprises</div>
</div>

</div>

<p class="c">lxxxviii Glose</p>

<p>Andromaca
fut femme
Hector &amp; la
nuyt devant ce que
il fust occis vint
a la dame en avision
que se le jour
Hector alloit en
la bataille sans
faille il y seroit
occis/ dont andromaca
atout grans
souspirs &amp; pleurs
fist son pouoir que
il n’allast en la
bataille/ mais ne
l’en voulut croire
et il fut occis.
Pource dit que le
bon chevalier ne
doibt du tout despriser les avisions sa femme/
c’est a entendre le conseil &amp; advis de sa femme
se elle est sage &amp; bien condicionnee/ &amp; dit
Platon. Tu ne doibz despriser conseil de petite
personne sage/ car ja soit ce que tu soyes
vieulx n’ayes pas honte d’apprendre supposé
que ung enfant te monstrast/ car aulcunefois
peult le ignorant aviser le sage.</p>


<p class="c">lxxxviii Alegorie</p>

<p>La vision
andromaca
que despriser
ne doibt/ c’est que
le bon propos envoyé
par le saint
esperit ne doibt le
bon chevalereux
getter a neant/
mais tost mettre
a effect selon son
pouoir/ de ce dit
sainct Gregoire
es morales/ que
le bon esperit pour
nous attraire a
bien faire nous
admonneste/ nous
esmeut/ nous enseigne/
il admonneste
nostre memoire/ il meult nostre voulenté
&amp; enseigne nostre entendement/ l’esperit doulz
&amp; souef ne seuffre demourer quelconque petite
paille en l’abitation du cueur la ou il se inspire/
mais tantost la brusle du feu de sa circunspection
soubtille. Pource dit sainct pol
l’apostre.</p>

<blockquote>
<p lang="la" xml:lang="la">Spiritum nolite extinguere. Ad hebreos. xi. capitulo</p>
</blockquote>

<div class="chapter"></div>

<h2 class="nobreak" id="c89" title="89. Ninus">&nbsp;</h2>

<div class="cc"><img src="images/illu-089.jpg" alt=""></div>
<p class="c">lxxxix Texte</p>

<div class="flex">
<div class="poetry">
<div class="verse">Se tu as grant guerre ou essoine</div>
<div class="verse">En la force de babiloine</div>
<div class="verse">Ne t’y fie/ car par ninus</div>
<div class="verse">Fut prinse nel peult nyer nulx</div>
</div>

</div>

<p class="c">lxxxix Glose</p>

<p>Babiloine la
grant qui
fut fondee par nambrot
le geant fut
la plus forte cité
qui oncques fut faite
mais nonobstant
ce fut elle prinse par
le roy ninus. pour
ce dit au bon chevalier
que il ne se
doit mie tant fier
en la force de sa cité
ou chastel en
temps de guerre
que il ne soit tout
pourveu de gens &amp;
de tant qu’il convient
pour couvenable
deffense. Et
dit platon/ qui se fie
seulement en sa
force est souvent
vaincu.</p>


<p class="c">lxxxix Allegorie</p>

<p>En la force de
babyloine
on ne se doibt fier
c’est que le bon esperit
ne se doibt fier
ne avoir attente a
chose que le monde
promette. Et de ce
dit saint augustin
au livre de la singularité
des clercz
que c’est trop sote fiance
de reputer sa
vie seure contre les
perilz de ce monde
et folle esperance
est cuider estre
sauf entre les morsures
de peché. peu
certaine est encore
la victoire tant
comme on est entre
les dars des ennemis/
et qui est avironné
des flammes
n’est pas delivré
legierement sans
ardoir/ croy a celluy
qui a l’experience/
se le monde te
rit n’y ayes fiance
en dieu soit assise
ton esperance/ pour
ce dit david.</p>

<blockquote>
<p lang="la" xml:lang="la">Bonum est confidere
in domino quam confidere
in homine.</p>
</blockquote>

<div class="chapter"></div>

<h2 class="nobreak" id="c90" title="90. Hector">&nbsp;</h2>

<div class="cc"><img src="images/illu-090.jpg" alt=""></div>
<p class="c">xc Texte.</p>

<div class="flex">
<div class="poetry">
<div class="verse">Hector noncer me fault ta mort</div>
<div class="verse">Dont grant douleur au cueur me mort</div>
<div class="verse">Ce sera quant le roy priant</div>
<div class="verse">Ne croiras/ qui t’ira priant</div>
</div>

</div>

<p class="c">xc Glose</p>

<p>Le jour que
hector fut
occis en la bataille
Andromaca sa
femme vint prier
au roy priam a
moult grans plains &amp;
pleurs que il ne laissast
hector aler en
la bataille. Car
sans faille occis
seroit se il y aloit
ce luy avoit certainement
anoncé
mars le dieu de bataille
qui en dormant
a elle s’estoit
apparu. Priam
s’entremist tant comme
il peult de destourner
que il ne se combatist
icelluy jour
mais hector s’embla
de son pere et
saillit de la cité par
une soubzterraine
et s’en ala en la bataille
ou il fut occis/
et pour ce que
oncques n’avoit
desobeÿ a son pere
fors celuy jour
pouoit dire que le jour que il desobeÿroit a son pere adonc mourroit/ &amp; peult
estre entendu que nul ne doibt desobeÿr ses bons amys quant ilz sont sages.
Et pour ce dit aristote a alixandre. Tant que tu croiras le conseil
de ceulx qui usent de sapience et qui loyaument t’ayment tu regneras
victorieusement.</p>


<p class="c">xc Allegorie</p>

<p>Ou elle dit a
hector que
sa mort luy couvient
noncier c’est que
le bon esperit doit
avoir en continuelle
memoire l’heure
de la mort. de ce dit
saint bernard que
on ne trouve riens
es choses humaines
plus certain que
la mort ne moins
certain que l’heure
de la mort/ car la
mort n’a point mercy
de povreté/ ne
porte point d’honneur
a richesse/ elle
n’espargne point
sapience ne meurs
ne aage. De la
mort n’a on point
aultre certaineté/
mais que aux anciens
elle est a l’huis
et aux jeunes elle
est en espie. A ce propos
dit le sage.</p>

<blockquote>
<p lang="la" xml:lang="la">Memor esto quoniam
mors non tardabit
Ecclesiastici. xiiii. ca.</p>
</blockquote>

<div class="chapter"></div>

<h2 class="nobreak" id="c91" title="91. Hector">&nbsp;</h2>

<div class="cc"><img src="images/illu-091.jpg" alt=""></div>
<p class="c">xci Texte</p>

<div class="flex">
<div class="poetry">
<div class="verse">Encor te vueil je faire sage</div>
<div class="verse">Qu’en bataille n’ayes usage</div>
<div class="verse">De tes armes toy descouvrir</div>
<div class="verse">Car ce fera ta mort ouvrir</div>
</div>

</div>

<p class="c">xci Glose</p>

<p>Hector en la
bataille
fut trouvé descouvert
de ses armes
et lors fut occis.
Et pour ce dit au
bon chevalier que
de ses armes en
la bataille ne se
doit descouvrir/ et
dit hermes. La
mort est ainsi comme
le coup d’une saiette/
&amp; la vie est ainsi
comme la sayette
qui met a venir.</p>


<p class="c">xci Allegorie</p>

<p>Ce que il est
dit que il se
doit tenir couvert
de ses armes c’est
a entendre que le bon
esperit doibt tenir
ses sens clos non
mie vagues/ de ce
dit saint gregoire
es moralles que la
personne qui despart
ses sens est semblable
au jengleur qui
ne trouve pire hostel
que le sien pour
ce est tousjours
hors de son hostel
ainsi l’homme qui
ne tient ses sens
clos est tousjours
vague hors de sa
maison de sa conscience/
et ainsi comme
la hale ouverte
ou on peult entrer
de tous les
costez. Pour ce dit
nostreseigneur en
l’evangille.</p>

<blockquote>
<p lang="la" xml:lang="la">Clauso hostio ora
patrem tuum in abscondito.
Mathei. vi. ca.</p>
</blockquote>

<div class="chapter"></div>

<h2 class="nobreak" id="c92" title="92. Polyboete">&nbsp;</h2>

<div class="cc"><img src="images/illu-092.jpg" alt=""></div>
<p class="c">xcii Texte</p>

<div class="flex">
<div class="poetry">
<div class="verse">De pollibetes ne couvoites</div>
<div class="verse">Les armes/ ilz soyent maloites</div>
<div class="verse">Car au despouiller s’ensuyvira</div>
<div class="verse">Ta mort/ par cil qui te suyvira</div>
</div>

</div>

<p class="c">xcii Glose</p>

<p>Pollibetes
fut
ung roy moult
puissant que Hector
avoit occis
en la bataille apres
maintz aultres
grans faitz
que il avoit faitz
la journee &amp; pour
ce que moult estoit
armé de belles armes
&amp; riches Hector
les couvoita
et s’abaissa sur le
col de son destrier
pour le col despouiller.
Et adonc
Achiles qui par
derriere le suivoit
tout de gré pour le prendre a descouvert le ferit
par dessoubz en la faulte de ses armes &amp;
a ung coup le getta mort/ dont fut grant dommaige/
car plus vaillant chevalier jamais
ne saingnit espee dont hystoires facent mencion.
Et que telle couvoitise peult estre nuysible
en tel place appert par ledit cas. Pour
ce dit le philosophe. Couvoitise desordonnee
maine l’homme a mort.</p>


<p class="c">xcii Alegorie</p>

<p>Que de polibetes
ne
couvoite les armes/
pouons noter
que couvoitise
de quelconque chose
mondaine ne
doibt avoir le bon
esperit/ car comme
elle maine l’ame
a mort dit innocent
au livre de la
vilité de condicion
humaine que couvoitise
est ung
feu que on ne peult
rassasier/ car le
couvoiteux n’est
jamais content de
avoir ce que il desire/
car quant il a ce que il desiroit il desire tousjours
oultre tousjours establist il sa fin en
ce que il attend a avoir &amp; nonpas en ce que il a.
Avarice &amp; couvoitise sont deux sanssues qui
ne cessent de dire apporte apporte/ &amp; a la value
que l’argent croist/ l’amour de l’argent croist.
Couvoitise est la voye de la mort espirituelle
&amp; souventesfois de la mort temporelle.
Pour ce dit sainct pol l’apostre.</p>

<blockquote>
<p lang="la" xml:lang="la">Radix omnium malorum cupiditas est. i. ad thimotheum.
vi. capitulo.</p>
</blockquote>

<div class="chapter"></div>

<h2 class="nobreak" id="c93" title="93. Polyxène">&nbsp;</h2>

<div class="cc"><img src="images/illu-093.jpg" alt=""></div>
<p class="c">xciii Texte</p>

<div class="flex">
<div class="poetry">
<div class="verse">D’amour estrange ne t’assotes</div>
<div class="verse">Le fait achilles pense et notes</div>
<div class="verse">Qui follement cuida s’amie</div>
<div class="verse">Faire/ de sa plus ennemie</div>
</div>

</div>

<p class="c">xciii. Glose</p>

<p>Achilles
s’assota de
l’amour polixene
la belle pucelle qui
fut seur hector/ et
comme il eust veue
a l’aniversaire des
obseques hector au
temps de treves ou
plusieurs grecz
alerent a troye ou
il fut tant surprins
de s’amour que nullement
durer ne
pouoit. Pour ce
manda a la royne
hecuba que le mariage
voulsist faire
traicter et il feroit
cesser la guerre
&amp; partir le siege
et a tousjours seroient
amys/ longtemps
fut achilles
sans soy armer contre
les troyens
pour icelle amour
et grant peine mist
a faire partir l’ost
ce que il ne peut
faire/ pour ce ne
fut fait le mariage/
et apres ce occist achilles troylus qui tant estoit plain de valeur que
bien estoit pareil a hector son frere selon son jeune aage mais de ce fut
tant doulente la royne hecuba que elle luy manda que a luy alast a troye
pour icelluy mariage traicter sy y ala et fut occis. Pour ce dit au bon
chevalier que d’amour estrange ne se doit assoter/ car par amours lointaines
sont maintz maulx venus. Et pour ce dit ung sage/ quant tes
ennemis ne se pourront venger/ adonc as tu mestier de toy guetter.</p>


<p class="c">xciii Allegorie</p>

<p>D’amour estrange
ne se doit
assoter le bon esperit/
c’est a entendre
que il ne doit aimer
nulle chose qui ne
soit toute venant
de dieu &amp; terminant
en luy/ &amp; toute chose
estrange/ c’est que le
monde doibt fuyr
et que le monde doit
haÿr/ dit saint augustin
en exposant
l’epistre saint jehan
le monde passe et
sa concupiscence.
O donques homme
raisonnable lequel
aymes tu mieulx
ou aimer le monde
temporel et passer
avecques le temps ou
aimer jesuchrist &amp;
vivre perpetuellement
avecques luy.
A ce propos dit saint
jehan en sa premiere
epistre.</p>

<blockquote>
<p lang="la" xml:lang="la">Nolite diligere mundum
neque ea que in mundo
sunt. i. johannis. ii. ca.</p>
</blockquote>

<div class="chapter"></div>

<h2 class="nobreak" id="c94" title="94. Ajax">&nbsp;</h2>

<div class="cc"><img src="images/illu-094.jpg" alt=""></div>
<p class="c">xciiii Texte</p>

<div class="flex">
<div class="poetry">
<div class="verse">N’entreprens mye foles armes</div>
<div class="verse">C’est peril pour corps &amp; pour ames</div>
<div class="verse">Ung bras nud/ ou sans escu prendre</div>
<div class="verse">Par ayaulz le peulz tu apprendre</div>
</div>

</div>

<p class="c">xciiii Glose</p>

<p>Ayaulz fut
ung chevalier
gregoys
moult orgueilleux
et oultrecuydé
mais bon chevalier
fut de sa
main &amp; par orgueil
et fierté entreprint
armes ung bras
nud &amp; descouvert
de son escu/ si fut
percé d’oultre en
oultre &amp; mort abatu.</p>

<p>Et pour ce
dit au bon chevalier
que telles armes
faire sont de
nul honneur/ ains
sont reputees folies
&amp; orgueil &amp; trop sont perilleuses. Si dit
Aristote. Plusieurs errent par ignorance et
faulte de sçavoir/ &amp; ne scevent que est a faire ne
a laisser/ &amp; aultres faillent par orgueil &amp; arrogance.</p>


<p class="c">xciiii Alegorie</p>

<p>Que folles
armes ne
doye entreprendre
c’est que le bon esperit
ne doibt soy
fier en sa propre
fragilité comme dit
sainct Augustin
en ung sermon que
nul de son cueur
ne doit presumer
quant il prononce
parolle/ ne nul en
sa force ne se doit
fier quant il seuffre
temptation/ car
se nous parlons
sagement bonnes
paroles de dieu
vient nonpas de
nostre sapience/ &amp; se nous endurons fermement
les adversitez de dieu vient nonpas de
nostre pacience. A ce propos dit sainct pol.</p>

<blockquote>
<p lang="la" xml:lang="la">Fiduciam talem habemus per christum ad deum
non quod sumus sufficientes aliquid cogitare ex nobis
tanquam ex nobis. secunde ad corinthios. iii. capitulo.</p>
</blockquote>

<div class="chapter"></div>

<h2 class="nobreak" id="c95" title="95. Anténor">&nbsp;</h2>

<div class="cc"><img src="images/illu-095.jpg" alt=""></div>
<p class="c">xcv Texte</p>

<div class="flex">
<div class="poetry">
<div class="verse">Anthenor exille &amp; chace</div>
<div class="verse">Qui contre son pays pourchace</div>
<div class="verse">Trahyson faulse &amp; desloyale</div>
<div class="verse">Sy luy en rendz souldee male</div>
</div>

</div>

<p class="c">xcv Glose</p>

<p>Anthenor
fut ung
baron de troye
quant vint a la
fin des griefves
batailles troyennes
les grecz qui
le long siege avoient
tenu devant la
cité ne sçavoient
comment venir a
chief de prendre la
cité/ car elle estoit
de grant force/
mais par l’endittement
de anthenor
par couroux
qu’il avoit au roy
Priam leur enhorta
&amp; dist comment
ilz feignissent faire paix au roy et par celle
voye les mettroit luymesmes en la cité &amp; si
leur donroit passage. Ainsi le fist parquoy
troye fut trahye.</p>

<p>Et pour ce que trop grande
fut la trahyson &amp; maulvaistie de cestuy
dit au bon chevalier que tous ses semblables
ou il les sçaira doibt chacer &amp; exciller/ car
trop sont icelle gent a haÿr/ dit Platon. Barat
est le capitaine et gouverneur des maulvais.</p>


<p class="c">xcv Alegorie</p>

<p>Anthenor
qui doibt
estre chacé/ pouons
entendre que
le bon esperit doit
chacer de soy toute
chose dont inconvenient
luy peult
venir. De ce dit
sainct Augustin
que celuy qui n’est
soigneux de eschever
les inconveniens
est semblable
au papillon qui
tournye tant entour
le feu de la
lampe que ses esles
se brulent &amp;
puis est noyé en
l’huyle/ &amp; a l’oyseau qui tant volette entour le
gluau que il y pert ses plumes. Exemple de
sainct Pierre qui demoura tant en la court
au prince de la loy que il encheut en celuy inconvenient
de regnier son maistre. Et dit Salomon.</p>

<blockquote>
<p lang="la" xml:lang="la">Fuge a via malorum ne transeas per eam. Proverbiorum.
iiii. capitulo.</p>
</blockquote>

<div class="chapter"></div>

<h2 class="nobreak" id="c96" title="96. Le cheval de Troie">&nbsp;</h2>

<div class="cc"><img src="images/illu-096.jpg" alt=""></div>
<p class="c">xcvi Texte.</p>

<div class="flex">
<div class="poetry">
<div class="verse">Au temple minerve souffrir</div>
<div class="verse">Ne doibs tes ennemis offrir</div>
<div class="verse">Mire toy au cheval de fust</div>
<div class="verse">Encore fust/ troye s’il ne fust</div>
</div>

</div>

<p class="c">xcvi. Glose.</p>

<p>Les gregois
firent paix
par faintise aux
troyens par la traïson
Anthenor ilz
dirent que ilz avoient
voué ung don a
minerve/ la deesse
qu’ilz vouloient
offrir : et avoient
fait faire ung cheval
de fust de merveilleuse
grandeur
lequel estoit plain
de chevaliers armez
&amp; tant fut grant
que la porte de la
cité convint rompre
pour eulx entrer &amp;
sur roes estoit assis
le cheval que ilz
trainerent jusques
au temple/ et quant
la nuit fut venue
adoncques saillirent
hors les chevaliers
qui ceulx de
dehors mirent en
la ville qui toute
la gent occirent et
ardirent &amp; destruirent
la cité. Pour
ce dit au bon chevalier qu’en tel faintise ne en tel offrende ne doit fyer.
Ad ce propos dit le sage. On doit doubter les soubtillitez et les engins
de son ennemy s’il est sage/ et s’il est fol sa mauvaitie.</p>


<p class="c">xcvi Allegorie</p>

<p>Le temple minerve
pouons
entendre l’eglise
sainte ou ne doit
avoir offert fors
oraison. &amp; dit saint
augustin au livre
de la foy que sans
la compaignie de
sainte eglise quelque
bien ne peult
a nully prouffiter
ne les oeuvres
de misericorde ne
pevent valoir ne
vie pardurable
avoir ne hors le
giron de l’eglise ne
peult estre salut.
Pour ce dit david
en son psaultier.</p>

<blockquote>
<p lang="la" xml:lang="la">Apud te laus mea
in ecclesia magna.</p>
</blockquote>

<div class="chapter"></div>

<h2 class="nobreak" id="c97" title="97. Ilion">&nbsp;</h2>

<div class="cc"><img src="images/illu-097.jpg" alt=""></div>
<p class="c">xcvii Texte.</p>

<div class="flex">
<div class="poetry">
<div class="verse">Ne cuides avoir leur chastel</div>
<div class="verse">Car ylion le fort chastel</div>
<div class="verse">Fut prins et ars/ aussi fut thune</div>
<div class="verse">Tout est entre les mains fortune</div>
</div>

</div>

<p class="c">xcvii Glose.</p>

<p>Ylion fut
le maistre
donjon de troye et
le plus fort &amp; le plus
bel qui oncques fut
fait dont les hystoires
facent mencion
mais nonobstant
ce fut il prins &amp; ars
et vint a neant/ &amp;
aussi fut la cité de
thune/ qui jadis fut
grant chose/ &amp; pour
ce que telz cas adviennent
par la muableté
de fortune
veult dire que le bon
chevalier ne se
doit en orgueillir
ne soy tenir seur
pour nulle force.
Pour ce dit ptholomee/
de tant comme
une seigneurie est
plus hault de tant
en est la ruine plus
perilleuse.</p>


<p class="c">xcvii Allegorie</p>

<p>Qu’il ne cuide
avoir seur
chastel/ pouons entendre
que le bon
esperit ne doibt
avoir regard ne
regret a delices quelconques/
car comme
delices soient passables
non seures
et mainnent a damnacion
dit sainct
hierome que c’est
impossible que une
personne passe de
delices a delices que
elle saille des delices
de ce monde
aux delices de paradis
que icy remplisse
son ventre
et y la son ame.
Car la condicion
d’ame sy est delice
ne elle n’est point
donnee a ceulx qui
cuident avoir le
monde perpetuel en
delices. A ce propos
est escript en
l’apocalipse.</p>

<blockquote>
<p lang="la" xml:lang="la">Quantum glorificavit
se et in deliciis fuit
tantum date ei tormentum
et luctum. Apocalipsis.
xviii. ca.</p>
</blockquote>

<div class="chapter"></div>

<h2 class="nobreak" id="c98" title="98. Circé">&nbsp;</h2>

<div class="cc"><img src="images/illu-098.jpg" alt=""></div>
<p class="c">xcviii Texte</p>

<div class="flex">
<div class="poetry">
<div class="verse">Le port escheves de circés</div>
<div class="verse">Ou les chevaliers ulixés</div>
<div class="verse">Furent tous en porcz convertis</div>
<div class="verse">Souvienne toy de ses partis</div>
</div>

</div>

<p class="c">xcviii Glose</p>

<p>Circés fut
une royne
qui avoit son
royaulme sur la
mer d’ytalie &amp; fut
moult grant enchanteresse
&amp; trop
sceut de sors &amp; de
annoncemens/ &amp;
quant ulixés qui
par mer alloit apres
la destruction
de troye sicomme
il cuydoit retourner
en son
pays par maintz
grans tormentz &amp;
perilleux qu’il avoit
euz fut arivé
au port de celle
terre/ il manda a la royne par ses chevaliers se il pourroit seurement prendre
port sur sa terre. Circés moult beau accueillyt les messagiers &amp; par
semblant de courtoisie leur fist tendre bruvaige moult delicieux a boire
mais telle vertu avoit par poison que soubdainement furent les chevaliers
muez en porcz.</p>

<p>Circés peult estre entendue en plusieurs manieres/ &amp;
peult estre entendue pour une terre ou une contree ou les chevaliers furent
mys en orde ou villaine prison. Et peult estre aussi une dame pleine
de vagueté &amp; que par elle plusieurs chevaliers errans/ c’est a entendre
suyvans les armes qui mesmes estoient de la gent ulixés/ c’estassavoir
malicieux &amp; avisez furent tenuz a sejour comme porcz.</p>

<p>Et pource dit au
bon chevalier que a tel sejour ne se doibt arrester. Et dit Aristote. Celuy qui
est du tout enclin a fornicacion ne peult en la fin estre loué.</p>


<p class="c">xcviii Alegorie</p>

<p>Le port circés
pouons
entendre pour ypocrisie
que le bon
esperit doibt eschever
sur toute
riens/ &amp; contre les
ypocrites parle
sainct Gregoire
es morales que
la vie des ypocrites
n’est nonplus que
une avision fantasticque
&amp; une
fantasie ymaginaire
qui monstre
par dehors en semblance
de ymage
qui n’est mye dedens
en realle verité.
A ce propos dit nostreseigneur
en l’evangile.</p>

<blockquote>
<p lang="la" xml:lang="la">Ve vobis ypocrite
qui similes estis sepulcris
dealbatis que a
foris apparent hominibus
speciosa/ intus
vero plena sunt ossibus
mortuorum. Matthei
xxiii. capitulo.</p>
</blockquote>

<div class="chapter"></div>

<h2 class="nobreak" id="c99" title="99. Ino">&nbsp;</h2>

<div class="cc"><img src="images/illu-099.jpg" alt=""></div>
<p class="c">xcix Texte</p>

<div class="flex">
<div class="poetry">
<div class="verse">Tu ne doibs belles raisons tendre</div>
<div class="verse">A qui bien ne le scet entendre</div>
<div class="verse">Yno qui sema le bled cuyt</div>
<div class="verse">Le te note assez com je cuid</div>
</div>

</div>

<p class="c">xcix Glose</p>

<p>Yno fut
une roine
laquelle fist semer
le bled cuyt
qui ne revint point.
Et pour ce veult
dire au bon chevalier
que belles raisons
bien ordonnees
&amp; sages auctoritez
ne doibvent
estre dictes a
gens de rude entendement
&amp; qui ne
les scevent entendre/
car elles sont
perdues. Et pour
ce dit Aristote.</p>

<p>Ainsi que la pluye
ne prouffite point
au bled semé sur
la pierre. Aussi ne
font bons argumens
a l’insapient.</p>


<p class="c">xcix Alegorie</p>

<p>Que belles
raisons ne
soyent dictes aux
ignorans qui ne
sçairoient entendre
comme ce seroit
chose perdue/ mais
que ignorance soyt
a blasmer dit
sainct Bernard
en ung livre des
quinze degrez de
humilité/ que pour
neant excusent de
fragilité ou de
ignorance ce qui
a ce que ilz pechent
plus franchement
sont voulentiers
fraisles ou ignorans
&amp; plusieurs choses qui debveroient estre
aulcunesfois sceues sont ignorees aulcunesfois
ou par negligence de les sçavoir ou par
paresse de les demander/ ou par honte de les enquerir/
et toute telle ignorance n’a nulle excusation.
Et pour ce dit sainct pol l’apostre.</p>

<blockquote>
<p lang="la" xml:lang="la">Si quis ignorat/ ignorabitur. Prima ad corinthios
xiiii. capitulo.</p>
</blockquote>

<div class="chapter"></div>

<h2 class="nobreak" id="c100" title="100. Auguste">&nbsp;</h2>

<div class="cc"><img src="images/illu-100.jpg" alt=""></div>
<p class="c">C Texte</p>

<div class="flex">
<div class="poetry">
<div class="verse">Cent auctoritez t’ay escriptes</div>
<div class="verse">Sy ne soyent de toy despites</div>
<div class="verse">Car Augustus de femme aprint</div>
<div class="verse">Qui d’estre adoré le reprint</div>
</div>

</div>

<p class="c">C Glose</p>

<p>Cesar augustus
fut empereur de
romme &amp; de tout le
monde/ &amp; pour ce
que au temps de
sa seigneurie fut
paix par tout le
monde que il seigneurioit
paisiblement/ la folle
gent mescreant
tenoient que celle
paix fust pour
cause du bien de
luy/ mais non
estoit/ car c’estoit
pour cause de Jesuchrist
qui estoit
né de la vierge
Marie &amp; ja estoit sur terre/ &amp; tant comme il
vesquit paix fut par tout le monde/ si vouloyent
adorer cesar comme dieu/ mais adonc sibile
Cumana lui dist que bien gardast que adorer
ne se feist/ &amp; qu’il n’estoit fors ung seul dieu
qui tout avoit creé. Et lors le mena sur une
haulte montaigne hors de la cité &amp; dedens le
soleil par la voulenté nostreseigneur apparut
une vierge tenant ung enfant. Sibile
luy monstra &amp; luy dist que celuy estoit vray
dieu qui devoit estre adoré/ &amp; adonc Cesar le
adora. Et pource que cesar augustus qui prince
estoit de tout le monde apprint a congnoistre
dieu a la creance d’une femme peult estre
dit a propos l’auctorité que dit Hermes. Ne
te soit point honte d’ouyr verité &amp; bon enseignement
qui que le die/ car verité anoblist celluy
qui la prononce.</p>


<p class="c">C Alegorie</p>

<p>La ou othea
dit que cent
auctoritez luy a
escriptes/ &amp; de femme
apprint Augustus/
c’est a entendre
que bonne parolle
&amp; bons enseignemens
sont a
louer de quelzconques
personnes que
ilz soyent ditz/ de
cecy dit Hugues
de sainct victor en
ung livre appellé
didastalicon.
Que le sage homme
ot voulentiers
de tous/ &amp; aprent
voulentiers de
chascun &amp; lyt voulentiers toutes manieres
d’enseignemens/ il ne despite point l’escripture/
il ne despite point la personne/ il ne despite
point la doctrine/ il quiert indifferemment
par tout &amp; tout ce que il voyt dont il a deffaulte/
il ne considere point qui c’est qui parle/ mais
que c’est que on dit/ il ne prent point garde combien
luymesmes scet/ mais combien il ne scet
mye. A ce propos dit le sage.</p>

<blockquote>
<p lang="la" xml:lang="la">Auris bona audiet cum omni concupiscentia sapientiam.
Ecclesiastici. iii. capitulo.</p>
</blockquote>


<p class="c gap">Finis.</p>

<div class="chapter"></div>
<div class="trnote">
<h2 class="nobreak margin">NOTES DU TRANSCRIPTEUR</h2>


<p>On a conservé l’orthographe de l’original, en résolvant toutefois les
abréviations par signes conventionnels (par exemple hõe transcrit homme).
Pour faciliter la lecture, on a introduit cédilles, apostrophes et
accents, et distingué entre i/j et u/v selon l’usage. La ponctuation
est conforme à l’original, à l’exception des points finaux en fin de
phrase qui ont été systématiquement ajoutés lorsqu’ils étaient absents.</p>

<p>Seules quelques erreurs manifestement dues au typographe ont été
corrigées (lettres omises, interverties, à l’envers ou de formes
semblables, de type qni pour qui).</p>

</div>
</body>
</html>
